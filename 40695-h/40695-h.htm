  <!DOCTYPE html PUBLIC "-//W3C//DTD XHTML 1.0 Strict//EN"
        "http://www.w3.org/TR/xhtml1/DTD/xhtml1-strict.dtd">
        <html xmlns="http://www.w3.org/1999/xhtml" lang="fr" xml:lang="fr">
    <head>
	<meta http-equiv="Content-Type"
		content="text/html;charset=iso-8859-1" />
	<meta http-equiv="Content-Style-Type" content="text/css" />
    <title>
      The Project Gutenberg's eBook of Correspondance Diplomatique de Bertrand de Salignac de la Mothe Fénélon, by Bertrand de Salignac de la Mothe Fénélon, Tome quatrième</title>
      <link rel="coverpage" href="images/cover.jpg" />
   <style type="text/css">

   h1,h2   {text-align: center;
            clear: both;}

    .titre
    {
    text-align: center;
    line-height: 2;
    margin-top: 2em;
    margin-bottom: 2em;
    }

    hr.c5  {width: 5%; margin-top: 2em; margin-bottom: 2em;}
    hr.c15 {width: 15%; margin-top: 2em; margin-bottom: 2em;}

     table    {margin-left: auto; margin-right: auto; width: 50%;}
     .tdr      {text-align: right; vertical-align: bottom;}

    .pagenum  { /* uncomment the next line for invisible page numbers */
            /*  visibility: hidden;  */
                position: absolute;
                right: 5%;
                font-size: 0.6em;
                font-variant: normal;
                font-style: normal;
                text-align: right;
                background-color: #FFFACD;
                border: 1px solid;
                padding: 0.3em;
              } /* page numbers */

    .footnotes        {border: 1px dashed; background-color: #F0FFFF;}
    .footnote         {margin-left: 15%; margin-right: 15%; font-size: 0.9em;}
    .fnanchor         {vertical-align: super; font-size: .6em; text-decoration: none;
                      font-style: normal;}

    .blockquote       {font-size: 95%; margin-left: 5%; margin-right: 10%;}

    .box       {margin: auto;
               border: 1px solid;
               padding: 1em;
               background-color: #F0FFFF;
               width: 25em;}

     sup      {font-size: 0.7em; font-variant: normal;}

     ul {list-style-type: none;}
    .indent  {margin-left: 15%; margin-right: 5%; font-size: 0.9em;}
    .hanging  {margin-left: 3em; text-indent: -2em;}
    .center   {text-align: center;}
    .smcap    {font-variant: small-caps; font-size: 90%;}
    .roman    {font-variant: small-caps; font-size: 80%;}

    .p2       {margin-top: 2em;}
    .p4       {margin-top: 4em;}

    .i2       {margin-left: 2em;}

    .fancyfont {font-family: "Old English Text MT",fantasy,sans-serif;}
    .xxs   {font-size: xx-small;}
    .xs    {font-size: x-small;}
    .small {font-size: small;}
    .medium {font-size: medium;}
    .large  {font-size: large;}
    .xlarge {font-size: x-large;}

    .font90  {font-size: 90%;}
    .left5    {margin-left: 5%;}
    .left45   {margin-left: 45%;}
    .left80   {margin-left: 80%;}
    .right    { text-align: right; clear: both; margin-left: 25%; width: 75%; }

@media screen
{
    body
    {
        width: 90%;
        max-width: 45em;
        margin: auto;
    }
    p
    {
        margin-top: .75em;
        margin: 0.75em auto;
        text-align: justify;
    }
}

@media print, handheld
{
    p
    {
    margin-top: .75em;
    text-align: justify;
    margin-bottom: .75em;
      }

    .smcap
    {
    text-transform: uppercase;
    font-size: 80%;
    }

    hr.c5
    {
    width: 5%;
    margin-left: 47.5%;
    margin-top: 2em;
    margin-bottom: 2em;
    }

    hr.c15
    {
    width: 15%;
    margin-left: 42.5%;
    margin-top: 2em;
    margin-bottom: 2em;
    }
}

@media handheld
{
    body
    {
        margin: 0;
        padding: 1em;
        width: 95%;
    }
}

      </style>
   </head>
<body>


<pre>

The Project Gutenberg EBook of Correspondance Diplomatique de Bertrand de
Salignac de La Mothe Fénélon, Tome Quatrième, by Bertrand de Salignac de La Mothe Fénélon

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org


Title: Correspondance Diplomatique de Bertrand de Salignac de La Mothe Fénélon, Tome Quatrième
       Ambassadeur de France en Angleterre de 1568 à 1575

Author: Bertrand de Salignac de La Mothe Fénélon

Release Date: September 6, 2012 [EBook #40695]

Language: French

Character set encoding: ISO-8859-1

*** START OF THIS PROJECT GUTENBERG EBOOK CORRESPONCENCE, BERNARD DE SALIGNAC, TOME 4 ***




Produced by Robert Connal, Hélène de Mink, and the Online
Distributed Proofreading Team at http://www.pgdp.net (This
file was produced from images generously made available
by the Bibliothèque nationale de France (BnF/Gallica) at
http://gallica.bnf.fr)






</pre>


<div class="box">
<p>Notes de transcription:<br />
Les erreurs clairement introduites par le typographe ont été corrigées.
L'orthographe d'origine a été conservée et n'a pas été harmonisée.</p>

<p>L'abréviation <sup><i>lt</i></sup> signifie livres tournois.</p></div>

<p><a id="Page_I"></a></p>

<h1 class="p4"><span class="p4 large">CORRESPONDANCE</span><br />
DIPLOMATIQUE</h1>

<p class="center xs">DE</p>

<p class="p2 center"><span class="small"><b>BERTRAND DE SALIGNAC</b></span><br />
<b>DE LA MOTHE FÉNÉLON,</b><br />
<span class="xxs">AMBASSADEUR DE FRANCE EN ANGLETERRE</span><br />
<span class="xxs">DE 1568 A 1575,</span></p>

<p class="p4 center xs">PUBLIÉE POUR LA PREMIÈRE FOIS<br />
Sur les manuscrits conservés aux Archives du Royaume.</p>

<p class="p4 center"><b>TOME QUATRIÈME.</b><br />
<b>ANNÉES 1571 ET 1572.</b></p>

<p class="p4 center"><b>PARIS ET LONDRES.</b></p>
<hr class="c5" />
<p class="center"><b>1840.</b></p>

<p><a id="Page_II"></a></p>

<p class="p4 center"><span class="xlarge">DÉPÊCHES, RAPPORTS,</span><br />
<span class="small">INSTRUCTIONS ET MÉMOIRES</span><br />
DES AMBASSADEURS DE FRANCE<br />
<span class="xs">EN ANGLETERRE ET EN ÉCOSSE</span><br />
<span class="xxs">PENDANT LE XVIe SIÈCLE.</span></p>

<p><a id="Page_III"></a></p>

<p class="p4 center"><span class="xlarge"><b>RECUEIL</b></span><br />
<span class="xxs">DES</span><br />
<span class="large"><b>DÉPÊCHES, RAPPORTS,</b></span><br />
<b>INSTRUCTIONS ET MÉMOIRES</b></p>

<p class="center p2"><span class="fancyfont">Des Ambassadeurs de France</span><br />
<span class="small">EN ANGLETERRE ET EN ÉCOSSE</span><br />
<span class="xs">PENDANT LE XVIe SIÈCLE,</span></p>

<p class="center"><span class="small">Conservés aux Archives du Royaume,</span><br />
<span class="xxs">A la Bibliothèque du Roi,</span><br />
<span class="xxs">etc., etc.</span></p>

<p class="center"><span class="xs">ET PUBLIÉS POUR LA PREMIÈRE FOIS</span><br />
<span class="xxs"><i>Sous la Direction</i></span><br />
<span class="medium"><b>DE M. CHARLES PURTON COOPER.</b></span></p>

<hr class="c5" />

<p class="p4 center"><b>PARIS ET LONDRES.</b></p>
<hr class="c5" />
<p class="center"><b>1840.</b></p>

<p><a id="Page_IV"></a></p>

<p class="center p4 xlarge"><b>LA MOTHE FÉNÉLON.</b></p>

<p><a id="Page_V"></a></p>

<p class="center p4">Imprimé par BÉTHONE et PLON, à Paris.</p>

<p><a id="Page_VI"></a></p>

<p class="titre p4"><span class="small">AU TRÈS-HONORABLE</span><br />
<span class="large">SIR ROBERT PEEL</span><br />
<span class="small">BARONNET.</span><br />
<span class="xs">CE VOLUME LUI EST OFFERT</span><br />
<span class="xxs">COMME</span><br />
<span class="xs">UN TÉMOIGNAGE DE RESPECT.</span><br />
<span class="xxs">PAR</span><br />
<span class="xs">SON TRÈS-DÉVOUÉ ET TRÈS-OBÉISSANT SERVITEUR</span><br />
<span class="small">CHARLES PURTON COOPER</span></p>

<p><span class="pagenum"><a id="Page_1"> 1</a></span></p>

<h2 class="p4"><span class="medium">DÉPÊCHES</span><br />
<span class="xs">DE</span><br />
LA MOTHE FÉNÉLON.</h2>

<h2 class="p4 center">CLXII<sup>e</sup> DÉPESCHE</h2>

<p class="center">&mdash;du premier jour de mars 1571.&mdash;</p>

<p class="center">(<i>Envoyée exprès jusques à Calais par Jehan Monyer.</i>)</p>

<p class="hanging indent">Projets des Espagnols sur l'Écosse et l'Irlande.&mdash;Commissaires désignés pour
traiter de l'accord sur la restitution de Marie Stuart.&mdash;Tentative de l'ambassadeur
pour ramener le comte de Morton à l'obéissance de la reine
d'Écosse.</p>

<p class="p2 left5 smcap">Au Roy.</p>

<p>Sire, il est venu à la Royne d'Angleterre ung adviz, de
dellà la mer, comme maistre Prestal, l'un des fuytifz de
son royaulme, ayant résidé deux ans aulx Pays Bas, a
esté, au mois de novembre dernier, dépesché par le duc
d'Alve en Escoce. Je croy, Sire, que c'est celluy troisiesme
que je vous ay mandé, qui y avoit esté envoyé, et
que icelluy Prestal, ayant heu privée conférance avec le
duc de Chastellerault, et avec les comtes d'Arguil, d'Atil
et aultres seigneurs de leur party, et permission d'eulx de
voir et visiter les descentes et advenues du pays, il a raporté
charge et instruction, de leur part, escripte de la
main du secrétaire Ledinthon au dict duc, par laquelle il l'a
fort instantment sollicité de leur envoyer promptement du
secours; et que, oultre qu'il s'en ensuyvroit le restablissement
de l'authorité de la Royne d'Escoce, il luy a baillé
<span class="pagenum"><a id="Page_2"> 2</a></span>
pour chose fort facille, de restituer la religion catholique au
dict pays, et d'y establyr, ensemble en Yrlande, les choses
à la dévotion du Roy son Maistre, et encores de pouvoir
passer à d'aultres si grandz exploictz en Angleterre, qu'il
luy seroit aysé d'avoir la rayson des prinses et d'aultres
bien advantaigeuses condicions des Anglois, s'il les vouloit
poursuyvre; chose qu'on a mandé à la dicte Dame que le
dict duc avoit fort vollontiers escoutée, mais qu'il ne faisoit
semblant de la vouloir encores entreprendre. Néantmoins
cella est cause, Sire, dont elle haste les provisions du dict
pays d'Yrlande, et que, possible, elle inclinera davantaige
à passer oultre au tretté de la Royne d'Escoce. Icelluy
Prestal a d'aultres fois tenu quelque lieu en ceste court, et
meintenant il est entretenu par le dict duc, lequel aussi,
à ce que j'entendz, donne entretennement aulx aultres
principaulx fuytifz qui sont en Flandres. Au moins sçay je
que le comte de Vuesmerland et la comtesse de Northomberland
ont receu chacun, despuys naguières, deux mil
escuz de luy. Les depputez, qu'il devoit envoyer par deçà,
s'attandent icy, d'heure en heure, et semble qu'il prétend
plus de tirer par leur moyen ce qu'il pourra des prinses que
d'en cuyder avoir la rayson du tout ny la réparation des
injures, mais qu'il le diffère à ung aultre temps, ne voulant,
possible, que cella retarde meintenant son retour; lequel
l'ambassadeur d'Espaigne dit l'accellérer bien fort, et
qu'avant la my avril il partyra de Flandres pour se trouver
en Itallye, au temps qu'on dellibèrera de la guerre de ceste
année contre le Turq. Tant y a que ceulx cy monstrent de
se vouloir bien esclarcyr de son intention, premier que de
rien lascher.</p>

<p>Le comte de Morthon a esté receu et ouy avecques faveur
<span class="pagenum"><a id="Page_3"> 3</a></span>
de la Royne d'Angleterre, laquelle luy a, d'abondant,
faict avoir fort privée communication avec les seigneurs de
son conseil sur les inconvéniantz qu'il a allégué, si la Royne
d'Escoce estoit restituée. A quoy toutesfoys se monstrant
la dicte Dame toute résolue, et voulant néantmoins que ledict
de Morthon et ceulx de son party ne s'en puissent
pleindre, elle a ordonné six commissaires pour moyenner,
entre luy et les depputez de la Royne d'Escoce, les condicions
de l'accord; et à l'ocasion de quelque sienne
souspeçon, elle a changé aulcuns de ceulx, qu'elle avoit
premièrement nommez, mettant au lieu du marquis de
Norampthon et du comte de Lestre, le milord Chamberlan
et Quenolles, avec le Quiper, le comte de Sussex, Cecille
et Milmay; de quoy ne nous trouvans, l'évesque de Roz ny
moy, guières contantz, nous avons procuré que le dict de
Lestre y ait esté remiz, lequel faict à ceste heure le <span class="roman">vii</span><sup>e</sup>.</p>

<p>Icelluy de Sussex m'a mandé que, puysqu'à vostre pourchaz,
Sire, ceste restitution se debvoit faire, qu'il estoit
raysonnable que Vostre Majesté respondît de l'observance
du tretté par la Royne d'Escoce, et de prandre, au cas
qu'elle n'y obéyst, le party de la Royne d'Angleterre pour
l'y contraindre et vous déclairer en cella son ennemy. Je
luy ay respondu que Vostre Majesté avoit desjà offert de
respondre pour elle sur l'observance de toutes les honnestes
et honorables condicions qu'on la restitueroit, et
n'ay passé plus avant.</p>

<p>J'ay fait secrectement exorter, par le cappitaine Coberon,
le susdict comte de Morthon de se vouloir réunyr avec
les aultres seigneurs du pays, et de ne consentyr la délivrance
du petit Prince aulx Angloix, et de se remettre à
l'obéyssance de sa Mestresse, l'asseurant qu'elle luy tiendra
<span class="pagenum"><a id="Page_4"> 4</a></span>
droictement tout ce qu'elle luy promettra; et que Vostre
Majesté luy en sera garant. A quoy il m'a faict respondre
que, de se réunyr avec les aultres seigneurs, il ne s'en
monstrera jamais esloigné, pourveu qu'ilz veuillent estre
raysonnables de leur costé; que, de livrer leur petit Prince
aulx Angloix, il est fermement résolu entre ceulx de son
party de ne le consentyr jamais; au regard de recognoistre
la Royne d'Escoce, qu'il failloit bien qu'il regardast de près
à ce poinct, pour la seureté de ceulx qui l'avoient envoyé,
et pour la sienne, qui, à la vérité, ne leur pourroit venir
plus grande ny meilleure, ny d'où ilz se peussent toutz
mieulx fier, que de la parolle et promesse de Vostre Majesté,
et que pourtant il regarderoit comme il s'y debvroit
conduyre. Néantmoins, Sire, il crainct tant la restitution
de la dicte Dame, parce qu'il l'a fort offancée, qu'il s'esforcera,
en tout ce qu'il luy sera possible, d'interrompre
le tretté, au moins le mettre le plus à la longue qu'il pourra.
Sur ce, etc.<span class="i2">Ce 1<sup>er</sup> jour de mars 1571.</span></p>

<p><span class="pagenum"><a id="Page_5"> 5</a></span></p>

<h2 class="p4 center">CLXIII<sup>e</sup> DÉPESCHE</h2>

<p class="center">&mdash;du <span class="roman">vi</span><sup>e</sup> jour de mars 1571.&mdash;</p>

<p class="center">(<i>Envoyée jusques à la court par Joz.</i>)</p>

<p class="hanging indent">Négociation du traité concernant l'Écosse.&mdash;Articles relatifs à la remise du
prince d'Écosse aux Anglais et à l'alliance entre l'Angleterre et l'Écosse.&mdash;Tentatives
faites par le comte Bodouel en Danemarck.&mdash;Affaires d'Irlande.&mdash;<em>Lettre
secrète à la reine-mère</em> sur la négociation du mariage du duc
d'Anjou.&mdash;Invitation faite au duc de passer en Angleterre; demande de son
portrait&mdash;<em>Autre lettre secrète</em> sur la renonciation du duc d'Anjou au mariage,
et la proposition du mariage du duc d'Alençon avec Élisabeth.&mdash;<em>Mémoire.</em>
Détails de la négociation du traité concernant l'Écosse.&mdash;Discussions
entre les députés.&mdash;Prorogation de la surséance d'armes.&mdash;Négociations
avec l'ambassadeur d'Espagne au sujet des nouvelles prises faites en
mer par les protestans.</p>

<p class="p2 left5 smcap">Au Roy.</p>

<p>Sire, j'ay esté requiz par les seigneurs de ce conseil
et par les depputez de la Royne d'Escoce, et encores par
le comte de Morthon, d'envoyer en dilligence ce pourteur
devers Vostre Majesté pour la supplier très humblement
d'avoir agréable que l'abstinence de guerre, laquelle, en
commenceant ce tretté, a esté de nouveau prorogée pour
tout ce moys de mars, ayt lieu en vostre royaulme, affin
que les merchans escoussoys, qui ont leurs navyres toutz
prestz à y faire voyle, chargés de grains, de poyssons sallez
et aultres marchandises, y puyssent estre bien receuz,
sans qu'il leur y soit donné nul arrest ny empeschement;
nous promettans iceulx du dict conseil que, dans le
premier jour d'avril, les affaires de la Royne d'Escoce
seront si advancez que nous pourrons clairement cognoistre
ce qui en aura à succéder; laquelle surcéance, Sire, ayant
esté ainsy envoyée par hommes exprès en Escoce, si, d'avanture,
Vostre Majesté la trouve bonne, il luy plairra
<span class="pagenum"><a id="Page_6"> 6</a></span>
me le mander promptement, parce que le temps court
aus dicts merchans, lesquelz aultrement adviseroient où ilz
pourroient aller ailleurs transporter leurs merchandises.</p>

<p>La Royne d'Escoce a comprins par ung discours, qu'elle
a trouvé ez lettres de M<sup>r</sup> de Glasco, que Voz Majestez Très
Chrestiennes n'estoient bien contantes de ce qu'elle avoit
passé trop avant à accorder plusieurs choses à la Royne
d'Angleterre, qui luy estoient si avantaigeuses qu'elle
n'avoit garde de les reffuzer, et que pourtant il falloit à
ceste heure attandre que deviendroit le tretté premier que
de parler de nul secours, inférant par là que Voz Majestez
n'avoient grande envye de luy en bailler. Sur quoy elle a
dépesché en dilligence devers monsieur l'évesque de Roz
pour me venir remonstrer qu'elle porte ung extrême ennuy
de cestuy vostre malcontantement, et qu'elle me requiert
de vous tesmoigner si elle n'a pas cerché de procéder
toutjour, et en toutes choses, despuys que je suys en
ce royaulme, sellon vostre intention, sans aller aulcunement
au contraire, quoiqu'il luy en deust advenir; et qu'elle
supplie bien humblement la Royne de se souvenir du conseil,
qu'elle mesmes luy a escript de sa main, de ne reffuzer
aulcunes condicions à la Royne d'Angleterre, pourveu
qu'elle puysse avoir sa liberté et se tirer hors de ses mains;
et que je vous face entendre à toutz deux l'extrême dangier
où elle a esté, et où elle est encores, non seulement de
perdre son estat et ses subjectz, mais sa propre personne
et sa vie, s'il n'y est remédié ou par le tretté, ou par le
secours de Vostre Majesté; que, touchant le tretté, il n'y
a que deux poinctz, de toutz ceulx qu'on luy a proposez,
qui vous puissent venir à desplaysir, l'un est de la ligue:
et quant à celluy là, elle vous supplie de croyre, Sire,
<span class="pagenum"><a id="Page_7"> 7</a></span>
qu'elle souffrira plustost toutes extrémités que de consentyr
qu'il en soit faicte pas une qui ne vous soit agréable, et
d'où vous puyssiez estre en rien offancé, et que de ce
mesmes desir sont pareillement toutz les seigneurs escouçoys
qui sont de son party; l'aultre poinct est de bailler
le Prince, son filz, à la Royne d'Angleterre, et, quant
à cella, il est trop certain qu'il n'estoit possible d'entrer
aulcunement en tretté, mais encores qu'elle l'ayt desjà
consenty, ce n'est toutesfoys qu'avec condicion que les
seigneurs d'Escoce l'aprouvent, dont se pourra encores
trouver moyen de le reffuzer; et, à ceste cause, elle
tourne suplier Vostre Majesté que, considéré l'extrémité
où elle est, et d'où elle ne peult sortyr sinon par le secours
de voz armes, ou par le tretté, qu'il vous playse
ou luy conseiller d'accorder son filz, duquel aussi la disposition
n'est en ses mains, si aultrement le tretté ne peult
succéder, ou bien luy envoyer ung prompt secours, et elle
s'esforcera de le rompre.</p>

<p>Sur quoy, Sire, après avoir, par beaucoup de vrays et
bien clairs argumens, fait cognoistre au S<sup>r</sup> de Roz que
l'intention de Voz Majestez estoit fermement au secours
et assistance de la Royne, sa Mestresse, et qu'elle et
luy en avoient veu et en voyeroient encores de si certaines
démonstrations que rien ne les en debvoit faire doubter,
ny je ne serois si mal advisé de prendre la matière à cueur
si je ne sentois que vous l'eussiez aultant en affection
comme je sçavois qu'elle touchoit à l'honneur de vostre
couronne, sans toutesfois luy dissimuler que le poinct de
la ligue, si elle vous préjudicioit, vous seroit incomportable,
et celluy du Prince ne vous pourroit guière playre, je luy
ay promiz de vous escripre le tout, et luy mesmes en escript
<span class="pagenum"><a id="Page_8"> 8</a></span>
à la Royne. Dont vous plairra, Sire, me remander
en dilligence vostre bon commandement là dessus, affin
que j'essaye de faire toutjour incliner la résolution des
affaires, le plus qu'il me sera possible, à vostre desir,
et que ne monstrions, de nostre part, retarder le tretté.</p>

<p>Ceulx cy avoient heu adviz que le roy de Dannemarc
estoit après à accommoder le comte Boudouel de quelque
nombre d'hommes et de vaysseaulx, pour faire une descente
en Escoce, et que le dict Boudouel luy promettoit
de luy mettre entre mains les Orcades, mais cella n'a pas
continué, dont ceulx cy n'en sont plus en payne; mais ilz
envoyent présentement à milord Sideney trente cinq mil
escuz et deux grandz navyres de guerres, pleins de monitions,
pour pourvoir aulx choses d'Yrlande; lesquelles
choses toutesfois leur semblent plus asseurées, despuys
ceste dernière bonne et honneste déclaration, que Vostre
Majesté leur en a faicte, et despuys avoir entendu que le
Roy d'Espaigne n'est si adélivré de la guerre des Mores ny
de celle du Turcq, qu'il puysse entreprendre ailleurs;
mesmes qu'ilz ont nouvelles, que le Turc, oultre une très
grande armée de mer, en prépare une bien grande par
terré, avec quelque apparance qu'il se veuille saysir de la
Transilvanye pour donner à toute la Chrestienté assés de
quoy n'avoir à entreprendre aultre chose que de toutz ensemble
fermement luy résister. Sur ce, etc.</p>

<p class="right">Ce <span class="roman">vi</span><sup>e</sup> jour de mars 1571.</p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, despuys que j'ay eu remonstré à M<sup>r</sup> le comte
de Lestre que le propos de la petite lettre me sembloit estre
<span class="pagenum"><a id="Page_9"> 9</a></span>
trop divulgué par decà, l'on l'a mené bien fort secrectement,
et ne s'en parle plus, ny à la court, ny à la ville,
sinon en termes fort réservez et retenuz, mesmes qu'ung
bruict sourd, qui a couru, l'a assez restrainct, qu'on a
dict que le peuple murmuroit de ne se vouloir laysser
tromper de ce nouvel artiffice, ainsy comme l'on l'avoit
desjà mené par ung aultre, l'espace de douze ans; et que,
quant bien la résolution de leur Royne seroit, à ceste
heure, de prendre party, qu'ilz vouloient qu'elle déclairast
son successeur à ceste couronne premier que d'y introduyre
ung prince si puyssant comme celluy dont on parloit,
affin qu'il n'y peust prétandre ny droict ny possession, au
cas qu'elle vînt à décéder, premier qu'ilz eussent des enfans.
Néantmoins deux du conseil de la dicte Dame ont dict,
despuys trois jours, qu'ilz sçavoient très bien que, si l'archiduc
eust attandu jusques à ceste heure de se maryer,
que indubitablement elle l'eust accepté, et que, si Monsieur
la faisoit requérir, qu'il en auroit bonne responce. Et,
à ce propos, Madame, le comte de Lestre m'a mandé
qu'elle a fort curieusement examiné le S<sup>r</sup> de Norrys,
à son retour de France, touchant Mon dict Seigneur, et
que luy, tant pour la vérité que par instruction du dict
comte, et pour sa propre affection, l'a miz jusques au ciel,
racomptant qu'avec les excitantes vertuz de son esprit, il
habondoit d'aultres si belles qualitez de taille, de vigueur,
maintien, bonne grâce et beaulté, qu'il se monstroit très
accomply en toutes perfections d'ung prince de trente ans;
chose que le dict comte m'asseuroit qui avoit miz la dicte
Dame en ung très grand desir de le voir, dont me pryoit
de luy mander s'il y auroit moyen, qu'allant elle, cest esté,
en son progrès vers la coste de France, Mon dict Seigneur,
<span class="pagenum"><a id="Page_10"> 10</a></span>
soubz colleur de visiter la frontière, vollût s'aprocher de
celle d'Angleterre, et par une marée du matin se laysser
veoir de decà pour s'en retourner, puys après, si ainsy luy
playsoit, à la marée du soir, sans que nulz autres que
ceulx qu'il vouldroit le peussent sçavoir; et que j'entendois
bien que les dames vouloient estre requises, et veoir qu'on
fît des dilligences et des démonstrations de les aymer; et
qu'il se trouvoit en ce royaulme beaucoup de contradisans
à ce propos, mais qu'il sçavoit qu'ilz travailloient en vain,
et que une seule présence de Mon dict Seigneur veincroit
ayséement toutes leurs difficultez.</p>

<p>Je ne me suys advancé de rien respondre sinon touchant
les dictes difficultez, que Mon dict Seigneur estoit tel qu'en
tout et par tout il estoit très desirable, et n'y avoit rien en
luy qui peult estre subject à contradiction; et que, touchant
passer deçà devant la parfaicte conclusion des choses,
que je n'estimois pas qu'il le vollût faire, ny que Voz
Majestez le luy peussent conseiller, et que je le supplioys
de considérer si, attandu les choses du passé et les difficultez
présentes, que luy mesmes alléguoit, Mon dict Seigneur
ne debvoit aller bien retenu en cest affaire. Le dict
comte ne m'a encores répliqué sinon qu'il desire meintenant
une peincture de Monseigneur fort naïfve, et qui soit de
son grand. Sur ce, etc. <span class="i2">Ce <span class="roman">vi</span><sup>e</sup> jour de mars 1571.</span></p>

<p class="p2 left5 smcap">A la Royne.<br />
<span class="left45">(<em>Aultre petite lettre à part pour luy estre mize en ses propres
  mains.</em>)</span></p>

<p>Madame, en lisant la petite lettre qu'il a pleu à Vostre
Majesté m'escripre, de sa main, par le S<sup>r</sup> de Sabran, il
<span class="pagenum"><a id="Page_11"> 11</a></span>
m'a prins ung grand regrect de voir que les choses ne succédoient,
sellon que les aviez proposées, et sellon que vous
les desiriez, pour la grandeur du Roy et de Monseigneur,
voz enfans<a name="FNanchor_1" id="FNanchor_1" href="#Footnote_1" class="fnanchor">[1]</a>; à quoy, de ma part, je commançoys de travailler
aultant qu'il m'estoit possible, de nettoier les empeschemens,
et pénétrer ez difficultez qui s'y pouvoient trouver
de ce costé, pour faire que Vostre Majesté y vît bientost
et bien à clair ce qu'elle en auroit à espérer. Mais,
Madame, je vous suppplie très humblement qu'entre plusieurs
exellantz actes de la vertu de Mon dict Seigneur,
vous luy veuillez infinyement agréer cestuy cy, comme très
exellant et comme péculier à sa magnanimité et à la générosité
de son cueur, qu'il a plus grand que n'est la mesmes
royalle grandeur, parce qu'il la mesprise si elle n'est accomplye
de ses aultres perfections et ornemens, dont je l'en
honnore et révère de tout mon cueur; et m'asseure que
Dieu le comblera de quelque aultre honneur et grandeur,
qui ne sera moins à propos et à vostre contantement que
ceste cy. L'on a peu diversement escripre et parler de ceste
princesse sur l'oyr dire des gens, qui quelquefoys ne pardonnent
à ceulx mesmes qui sont les meilleurs, mais, de tant
qu'en sa court l'on ne voyt que ung bon ordre, et elle y
estre bien fort honnorée et ententive en ses affaires, et que
les plus grandz de son royaulme et toutz ses subjectz la
craignent et révèrent, et elle ordonne d'eulx et sur eulx
avec pleyne authorité, j'ay estimé que cella ne pouvoit procéder
de personne mal famée, et où il n'y eust de la vertu;
et néantmoins ce que je sçavois que vous en aviez ouy dire,
<span class="pagenum"><a id="Page_12"> 12</a></span>
et l'opinion qu'on a qu'elle n'aura point d'enfans, les dures
conditions qui se peuvent proposer en telz contractz,
les artiffices dont l'on a usé ez aultres partys, et les contradictions
qui se descouvrent desjà en cestuy cy, me faisoient
toutjours vous suplier très humblement qu'il vous pleust y
aller fort retenue.</p>

<p>Et ayant despuys faict observer le secrétaire Cecille sur
ce qu'il diroit de cest affaire, il m'a esté rapporté, qu'encores
qu'il n'en ayt que fort honorablement parlé, qu'il a
néantmoins monstré qu'il ne le vouloit point, et que mesmes
il ne l'espère: car a dict que M<sup>r</sup> le cardinal de Chatillon
et le vydame de Chartres en ont bien tenuz de grandz
propos à sa Mestresse, et qu'elle les a escoutez, mais que
c'est à elle meintenant d'y respondre, et qu'il ne voit pas
que cella se puysse bientost accorder, ny estre encores de
longtemps accomply; et que, oultre le poinct de la religion
et celluy de la jalouzie des aultres princes, et encores
d'aultres bien grandes difficultez, qui s'y monstroient, celle
là luy semble très grande, que Monsieur est trop prochain
successeur de la couronne de France, et que, le cas advenant,
l'Angleterre cesseroit d'estre royaulme, et viendroit
estre province des Françoys, comme est la Bretaigne,
l'exemple de laquelle les doibt admonester d'y prendre
bien garde, et qu'ilz ont besoing d'ung prince qui veuille
renoncer à toutes aultres prétencions, fors à estre Roy d'Angleterre,
ainsy que l'archiduc Charles s'y estoit bien condescendu;
par ainsy, il leur en fauldroit ung qui fût plus esloigné
d'une telle et si grande succession comme celle de France,
laquelle enfin viendroit entièrement absorber la leur.</p>

<p>Qui est ung poinct, Madame, qui ne quadre que bien
en Monseigneur d'Alançon, mais il n'est temps, en façon
<span class="pagenum"><a id="Page_13"> 13</a></span>
du monde, d'en parler, car ayant esté trouvé que mesmes
l'eage de Monseigneur ne correspondoit assés bien, si sa
taille et aulcunes aultres siennes qualitez n'eussent suply,
lesquelles seront (si Dieu playt) bientost en Mon dict Seigneur
d'Alençon, il y auroit dangier, si l'on le proposoit,
premier qu'il ne soit ung peu plus grand, qu'elle estimât
qu'on se mouquast d'elle; et s'esfoceroit, possible, de
tourner la derrision sur nous, et de nous nuyre là où elle en
auroit le moyen. Mais la nécessité de se maryer luy croyt,
et luy croistra toutjours, de plus en plus, et, devant deux
ans, Mon dict Seigneur d'Alençon sera venu en disposition
de l'estre de son costé, et elle ne l'aura encores trop
passée du sien. Par ainsy, s'il vous semble bon, Madame,
de ne rompre trop court le propos de Mon dict Seigneur,
et le laysser encores courre, ainsy qu'il est commancé,
non toutesfoys qu'entre peu de personnes et fort secrectement,
affin qu'il ne nous suscite des deffiances ny des jalouzies
d'ailleurs, ny donne moyen à ceulx cy de trop s'en
prévaloir, l'on le pourra, possible, conduyre peu à peu jusques
au dict poinct de la trop prochaine succession de la
couronne de France, qui est une difficulté, laquelle n'estant
que bien honnorable pour Mon dict Seigneur et
aussi pour la dicte Dame, l'on pourra lors transférer le
propos sur Mon dict Seigneur d'Alençon, qui en est ung
degré plus loing; car, sellon le présent estat de la Chrestienté,
si elle demeure en sa résolution de n'espouser sinon
ung prince de qualité royalle, comme elle est, il fault par
force que ce soit ung de Noz Seigneurs, voz enfans, et
non aultre, ou qu'elle s'en passe du tout.</p>

<p>Mais, quant à l'aultre poinct, que Vostre Majesté m'escript,
que la dicte Dame veuille adoupter quelcune de ses
<span class="pagenum"><a id="Page_14"> 14</a></span>
parantes, elle n'en a nulle du costé paternel; et quant au
maternel, il n'est en sa puyssance d'en advancer aulcune
jusques là, joinct que ce propos seroit fort mal prins, pendant
qu'elle mesmes monstre de se vouloir maryer. Tant
y a que j'estime que le parlement qu'elle a convoqué ne se
passera sans qu'on la presse ou de prendre party à bon
esciant, ou de déclairer son successeur, car elle s'est desjà
obligée, par l'aultre précédent parlement, de faire l'ung
ou l'aultre, dont je mettray peyne d'en entendre ce qui
s'en trettera. Sur ce, etc.</p>

<p class="right">Ce <span class="roman">vi</span><sup>e</sup> jour de mars 1571.</p>

<p class="p2 center">INSTRUCTION DE CE QUE JOZ AURA A FÈRE ENTENDRE<br />
à leurs Majestez, oultre ce dessus:</p>

<div class="p2 font90">
<p>Qu'après que le comte de Morthon a heu parlé à la Royne d'Angleterre
et aulx siens, elle a faict, en sa présence, dez le <span class="roman">xxiii</span><sup>e</sup> du
passé, mettre la matière en dellibération de son conseil, où l'ung
d'entre eulx, voyant qu'elle inclinoit à la restitution de la Royne
d'Escoce, luy a osé, avec grande véhémence, remonstrer qu'elle ne
le debvoit faire en façon du monde, si elle ne se vouloit exposer à
ung trop manifeste dangier de perdre toute la seurté, où elle vit
meintenant, et la faire perdre à son royaulme, allégant que nul d'entre
les princes chrestiens, ny toutz ensemble, ne seront jamais conseillez
de luy mouvoir guerre en son pays pour leur particulier intérest,
parce qu'ilz jugeront bien que la conquête leur en seroit très difficile,
et encores plus impossible de la conserver; mais que ce seroit la
Royne d'Escoce qui, par ses prétencions à cestuy cy, mettroit incontinent
toutes choses en trouble, et attireroit les armes estrangières
en l'isle, et qu'il supplioit très humblement la dicte Dame, et ceulx
qui la conseilloient, de croyre que, s'ilz commettent à ceste heure
une si grand erreur que de la restituer, qu'ilz luy verront, devant
trois mois, allumer ung feu si chauld en Escoce, qu'il ne sera en
leur puyssance de l'estaindre que l'Angleterre n'en soit embrasée,
et leur présente religion, possible, fort oppressée, et les deux royaulmes
réduictz soubz l'ancienne obéyssance, qu'il a appellée <em>tirannye
du Pape</em>.</p>

<p><span class="pagenum"><a id="Page_15"> 15</a></span>
A quoy nul de la présence, pour ne tumber en souspeçon de la
religion, ou pour n'estre veu partial à la Royne d'Escoce, n'a ozé
rien contradire; et la Royne seule, bien qu'avec visaige troublé, luy
a respondu que les inconvéniantz, qu'il alléguoit, estoient fort à
craindre, mais qu'il y en avoit d'aultres non moins, ains beaulcoup
plus à doubter que ceulx cy, qui l'avoient desjà faicte résouldre
à la restitution de la Royne d'Escoce; et que pourtant, elle les
prioyt toutz de cesser désormais à débattre si elle la debvoit restituer
ou non, et seulement qu'ilz regardassent de bien prez à quelles
bonnes seuretez et conditions elle la restitueroit.</p>

<p>Sur laquelle résolution ayant la dicte Dame depputé six commissaires,
pour procéder au tretté, le comte de Morthon a desjà comparu
deus foys par devant eulx, auquel ilz ont remonstré que la Royne,
leur Mestresse, estoit bien fort pressée par la Royne d'Escoce et
par les princes de son alliance, et encores par les seigneurs escouçoys,
qui tiennent son party, de la restituer; et qu'y estant aussi
elle mesmes par plusieurs considérations de son propre intérest, et
du repos de son royaulme, disposée, elle avoit bien vollu, premier
que de passer oultre, le faire appeller, affin qu'il regardât qu'est ce
qu'il desiroit obtenir pour la seureté du petit Prince d'Escoce, pour
la sienne, et de tous ceulx qui ont suivy son party, car elle mettroit
peyne d'y pourvoir.</p>

<p>A quoy le dict de Morthon a respondu que la dicte Royne d'Escoce
estoit à juste titre depposée de son estat, et le Prince, son filz,
légitimement établi en icelluy, tant par la cession d'elle mesmes,
que par aprobation des Estatz, et qu'il estoit desjà en actuelle possession
d'estre Roy, par ainsy qu'il ne failloit toucher à ce poinct; mais
que, s'il grevoit à la Royne, leur Mestresse, de tenir davantaige la
dicte Dame en son royaulme, qu'ilz la renvoyassent en Escoce, en
quelque lieu où elle peult s'entretenir, sans toutesfois oster l'authorité
à son filz; et que desjà la Royne d'Angleterre avoit bien esprouvé
combien il luy estoit utille à son royaulme que le gouvernement
ne fût point changé, lequel se pouvoit ayséement meintenir
avec son ayde, pourveu qu'elle leur continuast l'entretennement de
trois mil hommes, comme elle avoit faict jusques icy.</p>

<p>Il luy a esté répliqué que la Royne, leur Mestresse, n'avoit forny
à l'entretènement des gens de guerre en Escoce, ny n'avoit tenu si
longtemps son armée en la frontière, que à cause de ses rebelles,
qui s'étoient retirez par dellà, laquelle occasion cessant à ceste
heure, il y auroit trop de dangier que de quel aultre mouvement
<span class="pagenum"><a id="Page_16"> 16</a></span>
d'armes qui s'y recommençât, les estrangiers n'y fussent attirez;
considérant mesmement que les quatre principaulx seigneurs du
pays, et toute la noblesse et le peuple, estoient du party de la dicte
Royne d'Escoce, laquelle, d'abondant, offroit, de son costé, pour
sa restitution, de bien honnorables condicions à leur Mestresse, et
pourtant elle estoit toute résolue de passer oultre au dict tretté.</p>

<p>Icelluy de Morthon leur ayant remémoré là dessus plusieurs
grandz inconvéniens, si elle la restituoit, leur a, de rechef, proposé
le premier expédient, de la remettre en quelque lieu en Escoce, où
elle se puysse entretenir, sans changer rien du présent estat du gouvernement,
et si, d'avanture, elle ne se veult passer d'y vivre en
privée, qu'on luy baille quelque petit lieu où elle soit mestresse; et a
requiz, au reste, que, pour conduyre les choses à bonne fin, ilz
veuillent faire proroger l'abstinence de guerre encores pour deux
mois, affin de mettre leur pays en quelque repos, et que pareillement
leurs merchandz, qui ont desjà leurs navyres chargés de bledz, d'aranc,
de saulmon sallé, et aultres denrées, et toutz prestz à faire
voille, ne soient poinct arrestez en France.</p>

<p>Sur laquelle dernière proposition ayant l'évesque de Roz esté appellé,
et estant premièrement venu consulter de l'affaire avecques
moy, il a, en leur présence et moy, par sollicitation fort vifvement
incisté que nulle aultre prorogation debvoit estre faicte que de passer
oultre, tout présentement, au dict tretté, attandu que, dans
vingt quatre heures, toutes difficultez pouvoient estre vuydées, et les
affaires demeurer entièrement bien accommodez. Mais parce qu'ilz
luy ont remonstré qu'encor y courroit il toutjour quelque temps, il
s'est enfin condescendu de leur accorder le dict renouvellement
d'abstinence, encores pour tout ce mois, soubz promesse toutesfois
qu'ilz luy ont faicte que, dans le premier jour d'apvril, les choses
seront si advancées qu'on ne doubtera plus du succez qu'elles
debvront avoir. Et semble, à la vérité, qu'aulcuns des commissaires
procèdent droictement et en bonne sorte à l'expédition de cest
affaire, mais les aultres s'esforcent bien fort de le traverser.</p>

<p>Le lundy de caresme prenant, estant l'ambassadeur d'Espaigne,
qui est icy, venu prandre son disner en mon logis, il m'a dict que,
le jour précédent, le cappitaine Orsay, gouverneur de l'isle d'Ouyc,
luy estoit venu dire, de la part de la Royne d'Angleterre, touchant
plusieurs ourques fort riches, qu'on a nouvellement prinses sur les
subjectz de son Maistre, qu'elle estoit contante de jetter aulcuns de
ses grandz navyres dehors pour chastier les pirates, et mesmement
<span class="pagenum"><a id="Page_17"> 17</a></span>
ceulx qui s'advouhent au prince d'Orange, si les merchans luy
vouloient accorder quelque petite contribution pour les frais de
l'armement, parce qu'il n'estoit raysonnable qu'elle le fit à ses despens;
et qu'avec la colleur de ce propos le dict Oursay luy avoit aussi
demandé s'il vouloit point parler à la Royne, sa Mestresse, s'asseurant
qu'elle l'oirroit fort vollontiers.</p>

<p>A quoy le dict sieur ambassadeur luy avoit respondu qu'il luy
sembloit que les merchans ne vouldroient jamais consentyr à nul
nouveau subcide, et luy aussi ne le leur vouldroit conseiller, pour
la conséquence qui s'en pourroit ensuyvre, laquelle il pensoit bien
que le Roy, son Maistre, ne vouldroit oncques aprouver, joinct qu'il
avoit toutjour estimé estre du desir et intention, et encores du proffict
de la Royne d'Angleterre, que la mer fût nette; et elle la pouvoit
nettoyer par une seulle parolle, parce que les pirates n'armoient,
ny s'équipoient, ny avoient leur retrette qu'en son royaulme; mais,
si luy, qui avoit charge en l'isle d'Ouyc, et les aultres cappitaines de
la dicte Dame se vouloient employer de bonne sorte contre les dicts
pirates, il procureroit que les merchans leur en fissent une bien honneste
recognoissance;</p>

<p>Et, au regard de parler à la dicte Dame, que, toutes les foys
qu'elle luy feroit entendre d'avoir agréable qu'il exerceât son office
vers elle, comme il faisoit auparavant les prinses, qu'il le feroit très
vollontiers, et luy demanderoit audience, et luy yroit toutjour faire
entendre les bonnes intentions et vollontez du Roy, son Maistre. Et
a opinion, le dict sieur ambassadeur, que la dicte Dame l'avoit
plus envoyé pour ce dernier poinct, affin d'atacher une nouvelle pratique
de s'accommoder avec le dict Roy, son Maistre, sur les
choses passées, que non pour ces nouvelles prinses des pirates.</p>

<p>Cependant le dict ambassadeur et moy avons esté advertys que,
dans ceste rivière de Londres, et en la coste d'Ouest, aulcuns particulliers
équippent huict ou dix fort bons navyres de guerre avec
semblant qu'ilz veulent aller aulx Indes, mais le dict ambassadeur
publie et faict publier tout haut que Pero Melendes les attand au
passaige.</p>
</div>

<p><span class="pagenum"><a id="Page_18"> 18</a></span></p>


<h2 class="p4 center">CLXIV<sup>e</sup> DÉPESCHE</h2>

<p class="center">&mdash;du <span class="roman">xii</span><sup>e</sup> jour de mars 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Discussion du traité concernant l'Écosse.&mdash;Refus du comte de Morton d'adhérer
aux articles proposés.&mdash;Menace faite contre lui par Élisabeth.&mdash;Avis
donné par Walsingham que le mariage du duc d'Anjou avec Marie
Stuart est résolu en France.&mdash;Changement produit par cette nouvelle sur
les résolutions de la reine.&mdash;Insistance de l'ambassadeur pour empêcher
l'évêque de Ross de consentir à aucune discussion qui puisse retarder le
traité.&mdash;<em>Lettre secrète à la reine-mère.</em> Communications toute confidentielles
faites par Leicester sur le projet de mariage du duc d'Anjou avec Élisabeth.</p>

<p class="p2 left5 smcap">Au Roy.</p>

<p>Sire, après que l'abstinence de guerre a esté accordée,
encores pour tout ce mois de mars, entre les depputez
d'Escoce de l'ung et de l'aultre party, et que la déclaration
a esté faicte au comte de Morthon comme la Royne d'Angleterre
vouloit résoluement passer oultre au tretté, les
commissaires de la dicte Dame luy ont proposé qu'il debvoit
adviser à deux poinctz: l'un, de se rétracter de la procédure,
que luy et ceulx de son dict party avoient faicte
pour depposer la Royne d'Escoce, parce qu'ilz n'avoient
nulles raysons, tant apparantes fussent elles, que les princes
souverains les vollussent jamais approuver, ausquelz
toutesfoys, comme à ceulx qui estoient constituez de Dieu
pour suprêmes juges et exécuteurs des derniers jugemens
en terre, ceste cause debvoit enfin parvenir; le segond,
que ne voulant plus la Royne, leur Mestresse, meintenir
la dicte cause de sa part, il regardât qu'est ce qu'il desiroit
luy estre pourveu par le tretté pour la seureté sienne, et
de ceulx qui l'avoient envoyé.</p>

<p><span class="pagenum"><a id="Page_19"> 19</a></span>
Ausquelles deux choses, comme il s'efforçoit d'y vouloir
respondre assés promptement et sans ordre, aulcuns
des dicts commissaires l'ont prié, et croy que artifficieusement,
affin de luy dresser cependant sa responce, qu'il ne
se vollust haster de la bailler jusques à ce qu'il en eust
bien à loysir conféré avec ses collègues, parce que leur
Mestresse s'attandoit d'estre ceste foys résolue de son intention,
affin de se résouldre elle mesmes des moyens
qu'elle auroit, puys après, à tenir sur tout le reste du
tretté. Dont, à deux jours de là, le dict de Morthon est
retourné devers les dicts commissaires, et leur a respondu
que les occasions, pour lesquelles la Royne d'Escoce estoit
deschassée de son estat, avoient piéçà esté nottiffiées
à la Royne d'Angleterre et aulx seigneurs de son conseil
avec tant de preuve et de vérité qu'il ne vouloit à présent
y dire, ny desduyre, sinon cella mesmes qui desjà avoit esté
dict et miz par escript, et qu'il tournoit le produyre de
rechef devers eulx; dont leur a exibé incontinent la procédure
faicte à Yorc: et, quant au segond poinct, il les
prioyt de considérer qu'aussitost que la juste privation et
puis la dimission vollontaire de la dicte Dame avoient esté
déclairées, le Prince son filz avoit légitimement esté subrogé
en l'estat, et desjà couronné Roy d'Escoce; auquel
luy et les bons subjectz du pays avoient presté la foy et
sèrement, duquel ilz ne vouloient, ny pouvoient avec leur
honneur, meintennant se despartyr; et pourtant, il suplyoit
la Royne d'Angleterre de les vouloir toutjours favoriser
et soubstenir en cestuy leur juste et honneste debvoir,
attandu mesmement que les choses en Escoce s'estoient,
jusques icy, conduictes, et se conduysoient encores fort
bien et par bon ordre, soubz l'auctorité du jeune Roy; et
<span class="pagenum"><a id="Page_20"> 20</a></span>
que, quant bien elle le vouldroit habandonner, qu'ilz n'auroient
pourtant ny faulte de moyens ny de forces pour le
soubtenir, et pour contraindre le reste du royaulme de luy
obéyr.</p>

<p>Laquelle responce estant par quatre des dicts commissaires
raportée à la Royne d'Angleterre, elle a dict qu'elle
sentoit l'arrogance et la dureté d'un cueur bien obstiné,
et qu'elle sçavoit que le dict Morthon ne l'avoit apportée
telle de son pays, ains l'avoit aprinse icy d'aulcuns de
ceulx mesmes du conseil, lesquelz elle vouloit bien dire
qu'ilz estoient dignes d'estre penduz à la porte du chasteau,
avec un rollet de leur adviz au coul; et que sa vollonté
estoit que le dict Morthon ne bougeât ou de Londres,
ou de la suyte de sa court, jusques à ce que quelque
bon expédiant eust esté miz en cest affaire.</p>

<p>Ceste démonstration de la dicte Dame nous a donné
quelque argument de bien espérer de son intention; mais
l'artifice des adversaires l'a bientost destournée, car, oultre
leurs trames de court, et celles qu'ilz pratiquent encores en
Escoce, voycy, Sire, ce que a escript le S<sup>r</sup> de Valsingan
à la dicte Dame du costé de France: qu'il a descouvert
ung propos, qui se mène bien chauldement pour maryer
Monsieur, frère de Vostre Majesté, avec la Royne d'Escoce,
et que le Pape luy promect la dispence et beaucoup
d'avantaiges au monde en faveur du dict mariage,
et que les choses en sont si avant que Mon dict Seigneur
promect d'y entendre, aussitost que, par ce tretté, la
dicte Dame sera restituée en son estat; et que, ores que
le tretté ne succède, qu'il y a entreprinse dressée pour la
venir tirer par force hors d'Angleterre. A ceste cause, il
suplye sa Mestresse de vouloir bien considérer lequel des
<span class="pagenum"><a id="Page_21"> 21</a></span>
deux inconvénians elle ayme mieulx évitter; et que, quant
à luy, il ne luy peult dire sinon qu'elle sera très mal conseillée,
si elle se dessaysyt jamais de la Royne d'Escoce.</p>

<p>Cest adviz a renouvellé une si extrême jalouzie dans le
cueur de ceste princesse, que je tiens le tretté non seulement
pour beaucoup traversé, mais toutz les affaires et
la personne mesmes de la dicte Royne d'Escoce en assés
grand dangier. Et desjà ayant commancé la dicte Royne
d'Angleterre de procéder plus estroictement avec le dict
de Morthon, elle a faict dire à l'évesque de Roz qu'il
veuille bailler une responce par escript aulx choses que
icelluy de Morthon a dictes, et produictes de rechef, contre
sa Mestresse; et qu'encores qu'elle, de sa part, n'en
demeure que bien satisfaicte, que néantmoins cella servyra
beaucoup de donner aucthorité au tretté: qui est ung
poinct, Sire, pour non seulement acrocher la matière,
mais pour attribuer, peu à peu, de l'authorité et jurisdiction
à ceste couronne sur celle d'Escoce. Dont m'a semblé
de conseiller à l'évesque de Roz de n'en faire rien, et de
n'entrer, en façon du monde, à contester icy les droictz et
tiltres de sa Mestresse, comme n'estant, à présent, question
de cella, ny d'aulcune aultre chose que de tretter
amyablement, entre les deux Roynes, de la restitution de
celle qui est hors de son estat; et que le dict Morthon
n'avoit que faire au dict tretté, sinon pour y requérir,
si bon luy sembloit, sa seurté et celle des siens; à quoy
pouvoit estre pourveu par ung seul article, après que les
aultres seroient accordez; et qu'à cette occasion il requist
d'estre procédé promptement avecques luy, et avec les
aultres depputez de la Royne, sa Mestresse, sur les articles
desjà proposez, ou bien leur donner congé de s'en retourner.
<span class="pagenum"><a id="Page_22"> 22</a></span>
Et ay tant faict qu'il s'est fermement arresté d'en
user ainsy; dont espère qu'en brief nous aurons ou la conclusion,
ou la ropture du dict tretté, et que je vous
pourray informer des particullaritez que m'avez escriptes
par vos dernières du <span class="roman">xix</span><sup>e</sup> du passé, touchant vostre vertueuse
et prudente résolution en cest endroict<a name="FNanchor_2" id="FNanchor_2" href="#Footnote_2" class="fnanchor">[2]</a>, laquelle je
mettray peyne qu'elle puysse réuscyr bien utille, et qu'elle
soit aydée et favorisée d'icy, ou aulmoins non oprimée par
les forces de ce royaulme; vous suppliant très humblement,
Sire, de différer, jusques à mes prochaines, l'expédition
du frère du cappitaine Granges, qui arrivera bientost devers
Vostre Majesté, parce que c'est sur luy qu'il semble estre
bon de faire fondement, estant homme solvable et de
bonne intention. Sur ce, etc.</p>

<p class="right">Ce <span class="roman">xii</span><sup>e</sup> jour de mars 1571.</p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, par ung commung amy, que M<sup>r</sup> le comte de
Lestre et moy avons accoustumé de nous communiquer
l'ung et l'aultre, lequel il envoya hyer quéryr, il m'a mandé
qu'il a toutjour esté du party de France, et qu'il luy importe,
de toute sa fortune et mesmes de la vie, qu'il se
meintiegne tel, et qu'il puysse relever toutjour le dict party
en Angleterre, aultant que faire se pourra; dont s'estant
opposé jusques icy à ceulx, qui y soubstiennent la part
d'Espaigne, et au mariage de l'archiduc, il a attandu l'oportunité
de voir qu'à bon esciant la Royne, sa Mestresse,
<span class="pagenum"><a id="Page_23"> 23</a></span>
se vollût maryer, et que la nécessité la contraignît de l'estre,
et lors il luy a persuadé, puysqu'elle ne vouloit avoir
sinon ung prince de sa qualité, qu'elle deust en toutes sortes
prandre Monseigneur, vostre filz; et que, quant ung
ange du ciel m'annonceroit, à ceste heure, aultrement,
parce qu'il sçavoit que, en France et en ce royaulme, l'on
en faict divers discours, je ne vollusse croyre que la dicte
Dame ne fût toute résolue de prandre party, et très bien
disposée à celluy de Mon dict Seigneur, et avec telle affection
qu'il se trouvoit en terme d'estre ruyné et perdu, si
le propos ne se continuoit, comme il l'a commencé; car
ceulx mesmes, qui y estoient les plus contraires, qui sont
ses ennemys, impryment à la dicte Dame que la froydeur,
dont l'on y va en France, et celle du cardinal de Chastillon
icy, et ce que je n'en parle point, procède du dict comte
mesmes, qui veult meintenant faire tumber la résolution
et la nécessité, où la dicte Dame en est, à l'espouser à luy;
et soubz main ayantz fort estroictement conféré de l'affaire
avec l'ambassadeur d'Espaigne, ilz mettent, à ceste heure,
en avant à la dicte Dame d'espouser le filz ayné de l'Empereur,
l'eage duquel ilz asseurent n'y avoir à dire d'icelluy
de Monseigneur que de demy an, et qu'il est de plus
belle taille que l'archiduc; lequel l'Empereur a finement
maryé ailleurs pour réserver ce party à son filz; et qu'il est
très certain que la dicte Dame, si elle ne trouve correspondance
en France, qu'elle fera des résolutions ailleurs,
qui, possible, nous seront dommageables; qu'il ne pense
pas que Voz Majestez Très Chrestiennes ne cognoissent
assés que ceste princesse et son royaulme sont à desirer,
et que Mon dict Seigneur ne peult avoir que honneur de
desirer l'ung et l'aultre, et de s'advancer de les demander
<span class="pagenum"><a id="Page_24"> 24</a></span>
toutz deux; mesmes qu'il n'est pas fille, pour debvoir
craindre que ung reffuz luy puysse faire perdre un aultre
party; et que, s'il veut qu'on y aille secrectement, qu'encores
le veult on plus de ce costé, mais au moins que Voz
Majestez fissent dire ou escripre quelque chose, en la plus
convenable façon qu'elles adviseroient, pour faire voir
qu'elles recognoissent la bonne intention de ceste princesse;
qu'elles la veulent entretenir, et qu'il ayt moyen de luy
parler librement de l'affaire, de respondre aux difficultez
qu'on y vouldra opposer, et le conclurre premier qu'il soit
publié; qu'il failloit qu'il fût bientost résolu de cecy, parce
qu'il ne vouloit, ny n'estoit besoing pour nous, qu'il demeurast
hors du nombre de ceulx qui tretteront party à
la dicte Dame, ains, d'où qu'elle en preigne, qu'il soit
toutjour ung des premiers qui s'en mesle; et par ainsy que,
si le singulier desir, qu'il a vers la France, ne luy réuscit,
qu'il advisera, le mieulx qu'il pourra, de s'accommoder
vers l'Espaigne.</p>

<p>Je luy ay respondu que M<sup>r</sup> le cardinal de Chastillon
avoit ouvert ce propos, et que j'estimois qu'il avoit le soing
de le conduyre, et que Voz Majestez ne m'en avoient encores
rien mandé en particulier; seulement je cognoissois,
par toutes voz lettres, qu'il y avoit, de vostre part, une
très grande affection de confirmer davantaige l'amytié,
bonne intelligence et alliance, avecques la Royne, sa Mestresse,
et qu'il ne tiendroit qu'à elle que cella se perpétuât
jamais; que je ne faisois doubte que le bruict du dict mariage
n'eust faict descouvrir en France, et icy, qu'il y en
a infinys qui seroient très marrys qu'il succédât, et qui
s'esforceroient d'y mettre toutz les obstacles, qu'il leur est
possible, jusques à s'ayder de faulces inventions, comme
<span class="pagenum"><a id="Page_25"> 25</a></span>
est celle qu'il m'avoit mandée qu'on trettoit de maryer
Mon dict Seigneur avec la Royne d'Escoce, et que luy et
M<sup>r</sup> le cardinal de Lorrayne et M<sup>r</sup> le Nunce en heussent
tenu de bien estroictz conseilz ensemble, chose qui n'avoit
nulle apparance de vérité; mais il estoit bien certain qu'on
avoit dict et escript tant de difficultez de deçà, qu'il ne
debvoit trouver estrange que Voz Majestez en demeurassent
en quelque suspens; que je vous escriprois dilligentement
le tout par le menu, et vous représanterois fort expressément
sa bonne intention, et celle qu'il m'asseuroit
telle de sa Mestresse, que les anges mesmes ne m'en debvoient
faire rien croyre au contraire, affin de luy en randre
response le plus tost que faire se pourroit. Et par ce, Madame,
que j'ay devant les yeulx les trois considérations,
que m'avez mandées par le S<sup>r</sup> de Sabran, sur lesquelles je
vous ay despuys faict entendre ce qui m'en semble, je vous
supplie très humblement me commander, à ceste heure,
quel ordre, quel langaige et quel moyen j'auray à y tenir;
et sur ce, etc.	<span class="i2">Ce <span class="roman">xii</span><sup>e</sup> jour de mars 1571.</span></p>

<h2 class="p4 center">CLXV<sup>e</sup> DÉPESCHE</h2>

<p class="center">&mdash;du <span class="roman">xvii</span><sup>e</sup> jour de mars 1571.&mdash;</p>

<p class="center">(<i>Envoyée par homme exprès jusques à Calais.</i>)</p>

<p class="hanging indent">Irrésolution des Anglais sur le parti qu'ils doivent prendre à l'égard de Marie
Stuart.&mdash;Vive insistance de l'ambassadeur pour qu'il soit procédé au traité.&mdash;Discussion
des articles proposés.&mdash;Négociation des Pays-Bas; plaintes et
menaces d'Élisabeth contre le roi d'Espagne.</p>

<p class="p2 left5 smcap">Au Roy.</p>

<p>Sire, la Royne d'Angleterre a esté si vifvement persuadée
par une partie des siens, et non moins dissuadée
<span class="pagenum"><a id="Page_26"> 26</a></span>
par l'aultre, de restituer la Royne d'Escoce, qu'elle s'est
enfin trouvée de ne sçavoir bonnement ausquelz incliner; et
eulx mesmes, par les raysons les ungs des aultres, ont
esté si irrésoluz et ont tant crainct que les inconvénientz
qui pourroient advenir, si ceste princesse estoit restituée,
et ceulx aussi qui certainement adviendroient, si elle ne
l'estoit pas, leur fussent par après redemandées, qu'ilz
avoient une foys délayssé, de toutz costez, de plus en
parler; seulement ilz s'aydoient d'artiffices et de bruictz,
et d'inventions, pour mouvoir la dicte Dame chacun à son
opinion, comme si elle s'y résolvoit d'elle mesmes; et
pressoient l'évesque de Ross de respondre aulx accusations,
que le comte de Morthon avoit, de rechef, produictes
contre sa Mestresse. Mais s'estant le sieur évesque fermement
résolu à ce que nous avons arresté, qu'il n'entreroit
en aulcune contestation de droict, ny de tiltre, ny de la
personne de la Royne, sa Mestresse; et n'ayant, ny luy ny
moy, pour cella cessé de presser noz amys sur l'advancement
du tretté, ny, de ma part, obmiz de solliciter par offres,
par prières, et encores par menaces, le comte de Morthon;
l'on est, despuys trois jours, retourné à continuer le
dict tretté, lequel semble que les commissaires, pour l'honneur
et pour la seureté de la Royne, leur Mestresse, le
veulent meintenant restreindre à quatre poinctz:</p>

<p>Le premier est d'asseurer si bien ceulx du contraire
party, qu'ilz n'ayent à se doubter à jamais ny de leurs personnes,
ny de leurs biens, ny de leurs estatz; et que, pour
ceste occasion, il soit réservé lieu et auctorité en Escoce
aulx comtes de Lenoz et de Morthon, par où ilz n'ayent
occasion de craindre le contraire, et que la capitulation,
qui s'en fera, soit en forme ung peu plus expresse qu'on
<span class="pagenum"><a id="Page_27"> 27</a></span>
n'a accoustumé d'user aulx aultres rébellions, parce qu'ilz
ont estably et couronné ung Roy contre la Royne d'Escoce.
Le segond poinct est d'avoir le Prince d'Escoce, d'où deppend
toute la conclusion de l'affaire; et, de tant que le
dict Prince est en la garde du comte de Mar, lequel n'obéyst
à la Royne d'Escoce, qu'elle monstre par raysons
probables comme elle le pourra faire venir ez mains de la
Royne d'Angleterre. Le troisiesme est de bailler des ostaiges,
et iceulx si principaulx qu'on ne puysse sans leur
vollonté, ou contre icelle, dresser rien en Escoce au préjudice
de ce royaulme. Et le quatriesme poinct est de consigner
aulcunes des meilleures places du pays à la dicte
Royne, leur Mestresse, ou accorder qu'elle en y puysse
faire fortiffier quelques unes.</p>

<p>Auxquels quatre poinctz iceulx depputez de la Royne
d'Escoce ont desjà baillé des responces, fort aprochantes
de l'accord, sinon au dernier, lequel ilz ont du tout reffuzé,
allégans que je leur avois desjà signiffié, s'ilz accordoient
nulles places aulx Anglois, qu'il failloit qu'ilz en accordassent
aultant à Vostre Majesté; et est l'évesque de
Ross en ceste opinion qu'on n'incistera par trop à cest
article. Néantmoins il me semble qu'on procède sur icelluy
et sur les aultres par grandes difficultez, et que la matière
n'est encores preste à conclure; dont attendons la responce
de la Royne d'Escoce sur les particullaritez, que
luy avons desjà escriptes, affin de la mander incontinent à
Vostre Majesté.</p>

<p>Les depputez de Flandres sont arrivez, lesquelz seront
ouys après demain, et cependant huict des principaulx seigneurs
de ce conseil, qui estoient lundy dernier en ceste
ville, ont faict venir vers eulx l'ambassadeur d'Espaigne,
<span class="pagenum"><a id="Page_28"> 28</a></span>
auquel ayant faict honneur et bonne réception, ilz luy ont
assés sommairement parlé du faict des prinses, mais ilz se
sont asprement pleintz à luy de ce qu'on avoit miz en pryson
ung anglois en Espaigne, parce qu'il avoit adverty la
Royne, sa Mestresse, des mauvaises pratiques que Stuqueley
meine par dellà contre elle, et des aprestz, qui se
font en Espaigne, pour faire une entreprinse en Yrlande;
sur quoy ilz luy vouloient bien dire que le dict Anglois estoit
injustement dettenu, par ainsy qu'il advisât de le faire
mettre en liberté; et que la Royne, leur Mestresse, n'avoit
donné aulcune occasion au Roy, son Maistre, d'attempter
rien par armes contre elle, ny contre ses pays; et, quant
il le vouldroit faire, qu'elle sçayt comme y résister, et
comme encores prendre assés de revenche, pour luy donner
occasion de s'en repentyr, ensemble à ceulx qui le luy
auront conseillé. Sur quoy le dict sieur ambassadeur a
respondu que rien de semblable n'estoit encores venu jusques
à sa cognoissance, et qu'il en escriproit en dilligence
au Roy, son Maistre; néantmoins qu'il ozoit prandre sur le
périlh de sa vie que ce qu'ilz luy disoient, de l'entreprinse
d'Yrlande, estoit une chose faulce et supposée, et qu'il
n'entendoit, à présent, aultre chose de l'intention du Roy,
son Maistre, sinon qu'il l'avoit fort bonne, de persévérer
en bonne paix et en l'ancienne confédération qu'il a avec
la Royne, leur Mestresse, et avec son royaulme. Dont, de là
en avant, leurs propos se sont continuez avec plus de gracieuseté,
de sorte qu'ilz se sont despartys bien contantz
les ungs des aultres. Despuys j'ay sceu qu'on prépare
d'envoyer pour cest effect le jeune Coban devers le Roy
Catholique, et qu'on dresse ung armement de huict grandz
navyres, soubz la conduicte de Milord Grey, pour cependant
<span class="pagenum"><a id="Page_29"> 29</a></span>
garder la coste d'Yrlande, et qu'on envoye nouvelles
provisions et argent à milord Sideney, affin de pourvoir à
la deffance du pays, et qu'on a faict cryer icy que ung
chacun ayt armes, chevaulx et équipage, prestz pour marcher,
quant la Royne le commandera. A la vérité ceulx
cy monstrent de parolle qu'ilz veulent accorder des différans
des prinses, mais ilz continuent encores par effect d'arrester
toutjours les navyres et merchandises des subjectz
du Roy d'Espaigne; et, despuys peu en çà, ilz ont faict descharger
huict grandes ourques bien fort riches en divers
portz de ce royaulme; et si, avoient desjà donné congé à
aulcuns particulliers, qui avoient armé, d'aller aux Indes,
mais, despuys six jours, on a mandé d'arrester toutz navyres,
affin de servyr à la deffance d'Yrlande, si l'on voit
qu'il en soit besoing. Sur ce, etc.</p>

<p class="right">Ce <span class="roman">xvii</span><sup>e</sup> jour de mars 1571.</p>

<h2 class="p4 center">CLXVI<sup>e</sup> DÉPESCHE</h2>

<p class="center">&mdash;du <span class="roman">xxiii</span><sup>e</sup> jour de mars 1571.&mdash;</p>

<p class="center">(<i>Envoyée exprès jusques à Calais à la conduite du S<sup>r</sup> Rydolfi.</i>)</p>

<p class="hanging indent">Audience.&mdash;Réception faite à lord Buchard à Paris.&mdash;Satisfaction de la reine
sur la réponse du roi au sujet de l'Irlande.&mdash;Plainte contre les entreprises
que le roi d'Espagne projette sur ce pays.&mdash;État de la négociation concernant
l'Écosse.&mdash;Mort du cardinal de Chatillon.</p>

<p class="p2 left5 smcap">Au Roy.</p>

<p>Sire, estant allé, jeudi dernier, affin de satisfaire aulx
depputez de la Royne d'Escoce, trouver la Royne d'Angleterre
à Grenvich, j'y suys arrivé sur le poinct que ceulx
de son conseil venoient de débattre, devant elle, les poinctz
<span class="pagenum"><a id="Page_30"> 30</a></span>
du tretté avec tant de contention entre eulx, qu'elle avoit
esté contraincte de dire à l'ung de la compaignie qu'il estoit
un fol et ung téméraire, luy deffandant de plus se trouver
en sa présence au dict conseil; dont n'est venu que
bien à propos que j'aye heu à parler à la dicte Dame d'une
aultre matière plus gracieuse, premier que de luy toucher
de celle là. Et ainsy luy ay dict qu'il y avoit assez longtemps
que je n'avois receu des nouvelles de France, et que je
venois exprès ceste foys pour voir et sçavoir des siennes,
affin d'en faire part à Voz Très Chrestiennes Majestez,
qui ne pourriez recevoir plus grand playsir que d'entendre
de la belle et bonne disposition, en quoy, grâces à Dieu,
je la voyois; et que Vous, Sire, par voz dernières du <span class="roman">xix</span><sup>e</sup>
du passé, monstriez desirer qu'elle fût demeurée bien satisfaicte
de la responce, que luy aviez faicte sur les choses
d'Yrlande, et me commandiez la luy représanter de rechef,
et que vostre dellibération estoit de conserver inviollablement
la bonne amytié, que vous aviez avec elle.</p>

<p>La dicte Dame, avec grand playsir, m'a respondu que,
puysque je ne luy comptois point des nouvelles de France,
elle me vouloit dire que l'entrée de Vostre Majesté estoit
desjà faicte, dez le premier mardy de mars, de laquelle
milord de Boucart luy avoit mandé plusieurs choses honnorables
et bien fort magniffiques, et luy avoit aussi escript
du combat de la barrière, et de voz aultres exercisses, bien
fort à la louange de Vostre Majesté, et de Monseigneur
vostre frère, et de vostre court; et qu'ung sien escuyer,
qu'elle avoit envoyé avec le dict de Boucard, lequel estoit
desjà de retour, affermoit que, sans faire comparaison de
roys, parce qu'il n'en avoit jamais veu nul aultre que Vostre
Majesté, il n'estoit possible que prince, ny seigneur, ny
<span class="pagenum"><a id="Page_31"> 31</a></span>
gentilhomme, peult aller plus gaillardement, ny avec plus
d'adresse, à toutes sortes de combat de pied et de cheval,
qu'il vous y avoit veu aller; et luy en avoit racompté aulcunes
particullaritez, qu'elle avoit prins si grand playsir de
les ouyr, qu'elle les luy avoit faictes redire plusieurs foys,
non sans bien fort souhayter qu'elle eust peu estre une
tierce royne, présente à les voir; et qu'à la vérité, elle
eust trop vollontiers réservé pour elle la commission de
s'aller conjouyr avec Voz Très Chrestiennes Majestez de
voz présentes prospéritez, que de l'avoir donnée à milord de
Boucard, si ainsy se fût peu faire; ès quelles prospéritez
elle comptoit celle là pour bien grande, que la Royne Très
Chrestienne se trouvoit relevée de tout son mal, sinon de
celluy de la groysse, duquel elle accoucheroit, avec l'ayde
de Dieu, bien heureusement dans neuf mois prochains, me
priant là dessus l'excuser, si, pour jouyr du portraict de la
dicte Dame, parce que c'est ung seul contantement entre
les princes, qui aultrement ne se voyent jamais, elle aprouvoit
le larrecin qu'on en avoit faict en France, et l'a tiré incontinent
de sa pochette pour me le monstrer, me demandant
si elle estoit ainsy en bon poinct, et le teint si
beau, comme la peinture le remonstroit; et qu'au reste elle
ne vouloit faillir de vous randre le plus exprès grand mercys,
qu'il luy estoit possible, pour la tant favorable réception,
que vous aviez faicte non seulement à milord de Boucard,
car celle là estoit convenable pour ung qui eust esté plus
grand que luy, bien qu'il soit son parant, mais encores à
toutz ses aultres gentishommes, qu'elle avoit envoyez en sa
compaignie, qui s'en louoient infinyement: de quoy elle
vous avoit une bien fort grande obligation, et réputoit trop
plus que bien employé l'honneur qu'elle avoit desiré vous
<span class="pagenum"><a id="Page_32"> 32</a></span>
faire par ceste visite; qu'elle auroit grande occasion de se
douloir de moy, si je ne vous avois desjà faict entendre
le contantement et grande satisfaction qu'elle avoit receu
de vostre bonne responce sur les choses d'Yrlande; et que
si, du temps que voz affères n'alloient guières bien, elle
avoit monstré par euvre sa ferme persévérance en vostre
amytié, vous debviez bien croyre, Sire, que meintenant, en
vostre prospérité, elle ne seroit pour s'en despartyr, et
que vous ne doubtiez, quoy que puysse advenir, que, de
son costé, il y ayt jamais faulte; que la pleinte d'Yrlande
se transféroit meintenant sur le Roy d'Espaigne, lequel, s'il
persévéroit en ce qu'elle en avoit desjà entendu, il monstreroit
que non seulement il aymoit les trahysons, desquelles
quelquefoys les princes se sçavent ayder, mais encores
les traystres, que nulz vrays princes n'ont jamais
vollu regarder de bon &oelig;il; et qu'elle s'esbahyssoit bien fort
comme, estant si catholique, il ne mettoit fin à la guerre
du Turc, premier que d'en commancer une aultre à une
princesse chrestienne; et qu'elle espéroit, en tout évennement,
que Vostre Majesté ne trouveroit mauvais qu'elle
entreprînt de très bien se deffandre.</p>

<p>Je luy ay respondu, Sire, à ung chacun poinct de ses
honnestes propos, le plus gracieusement qu'il m'a esté possible,
conforme aulx motz bien exprès et fort propres, qu'il
vous a pleu souvent m'en mander en voz lettres, et me
semble qu'elle en est demeurée bien fort contante; et,
quant à l'entreprinse d'Yrlande, que j'estimois, Sire, que
vous auriez grand regrect de voir sourdre aulcune occasion
de guerre entre deux si prochains vos alliez, comme sont
le Roy d'Espaigne et elle, et s'il estoit en vostre puyssance
d'y obvier que vous y employeriez très vollontiers; et de la
<span class="pagenum"><a id="Page_33"> 33</a></span>
deffance, dont elle m'avoit parlé, si, d'avanture, il en failloit
venir là, je ne faisois doubte que Vostre Majesté ne la
réputât de droict naturel et estre loysible à ung chacun de
légitimement s'en ayder. Sur la fin, Sire, je luy ay dict
que vous me commandiez de vous donner compte en quoy
l'on estoit meintenant du tretté de la Royne d'Escoce, et
que vous ayant, elle, faict dire par ses ambassadeurs, et escripre
par moy, que la dicte Dame luy avoit faict des offres,
lesquelles elle avoit trouvés bien honnorables, vous réputiez
desjà l'accord comme conclud entre elles, et ainsy
le respondiez à ceulx qui vous incistoient en ceste affaire,
tant princes que aultres; par ainsy, qu'il luy pleust me
dire ce que j'aurois meintenant à vous en mander.</p>

<p>La dicte Dame m'a respondu, en façon, à la vérité, peu
contante, qu'elle se doubtoit bien que je ne passerois ceste
audience sans luy parler de la Royne d'Escoce, laquelle
elle desiroit estre moins en vostre souvenance, et encores
moins en la mienne; néantmoins que je vous pouvois escripre
qu'il n'estoit possible d'user de plus grande dilligence
que celle qu'on mettoit à parfaire le tretté, et qu'elle laissoit
à M<sup>r</sup> de Roz de me dire particullièrement en quoy
l'on en estoit meintenant. Et soubdain s'est mise à discourir
aulcunes particullaritez, qu'on luy a rapportées, que
M<sup>r</sup> le cardinal de Lorrayne avoit dictes et faictes contre
elle; lesquelles j'ay miz peyne de luy dissuader, et s'est
l'audience terminée bien fort gracieusement.</p>

<p>Le jour d'après, le comte de Morthon a esté appellé et
a esté bien fort pressé de consentyr au restablissement de
la Royne d'Escoce, et à bailler le Prince d'Escoce ostage
pour elle par deçà, ou qu'aultrement il seroit habandonné
de la Royne d'Angleterre, laquelle mesmes s'yroit joindre
<span class="pagenum"><a id="Page_34"> 34</a></span>
à l'aultre party; et la comtesse de Lenoz a monstré qu'elle
inclinoit à ce poinct. Le dict de Morthon s'est trouvé fort
perplex, et a demandé temps d'y penser; il demeure encores
bien ferme, et prétend d'obtenir quelque relasche,
par prétexte d'aller rassembler les Estatz d'Escoce, premier
que de pouvoir bailler ung assés vallable consentement
en chose de si grande importance. Despuys, le S<sup>r</sup> de
Vassal est arrivé, avec les lettres de Vostre Majesté, du
<span class="roman">vii</span><sup>e</sup> et <span class="roman">x</span><sup>e</sup> du présent, sur lesquelles j'yray encores revoyr
la Royne d'Angleterre, ung jour de ceste sepmaine. Sur
ce, etc. <span class="i2">Ce <span class="roman">xxiii</span><sup>e</sup> jour de mars 1571.</span></p>

<p class="p2 font90">Ainsy que je signois la présente, l'on m'est venu advertyr que, hyer
au soir, monsieur le cardinal de Chastillon avoit perdu la parolle et
estoit hors de toute espérance; et ung aultre me vient de dire qu'il
est desjà trespassé.</p>

<h2 class="p4 center">CLXVII<sup>e</sup> DÉPESCHE</h2>

<p class="center">&mdash;du <span class="roman">xxviii</span><sup>e</sup> jour de mars 1571.&mdash;</p>

<p class="center">(<i>Envoyée par homme exprès jusques à Calais.</i>)</p>

<p class="hanging indent">Audience.&mdash;Retour de lord Buchard à Londres.&mdash;Remercîment de la reine
pour l'accueil qu'il a reçu en France.&mdash;Nouveaux pouvoirs demandés par le
comte de Morton aux états d'Écosse.&mdash;Nouvelles de Flandre et d'Irlande.&mdash;Mission
de sir Henri Coban en Espagne.</p>

<p class="p2 left5 smcap">Au Roy.</p>

<p>Sire, je suys allé, de rechef, trouver la Royne d'Angleterre
à Grenvich, pour le mercyment que Vostre Majesté,
par ses lettres du <span class="roman">x</span><sup>e</sup> du présent, me commandoit de luy faire;
laquelle a esté de tant plus curieuse d'entendre ce que je
luy en ay vollu dire, que milord de Boucard n'estoit encores
arrivé, et a monstré d'avoir ung extrême playsir que
Voz Majestez ayent vollu prandre à honneur ceste sienne
<span class="pagenum"><a id="Page_35"> 35</a></span>
visite et son présent d'hacquenées; et que je l'aye asseurée
que vous n'estimez que cella soit tant procédé de l'ordinaire
observance d'entre les princes, comme d'une habondance
d'affection et de bienveuillance qu'elle vous
porte, et que vous l'avez receu pour ung très asseuré
gaige, qu'elle veult fermement persévérer en vostre amytié;
et que ceste sienne publique démonstration de vous honnorer
vous a esté de grande satisfaction, non seulement pour
Voz Majestez Très Chrétiennes et pour vostre court, mais
encores pour les princes et estatz estrangiers qui avoient
là leurs ambassadeurs; adjouxtant quelque mot de l'ellection,
qu'elle avoit vollu faire de ce milord, son parant,
pour le vous envoyer, qui s'estoit fort dignement acquitté
de sa charge; dont me commandiez l'asseurer que l'obligation,
que vous lui aviez de toutes ces choses, ne seroit
colloquée en ung prince ingrat ny mescognoissant, ains en
ung prince très disposé de l'honnorer, et de luy randre avec
pareilles démonstrations les vrayes &oelig;uvres de sa bonne intention
envers elle; et que, pour revanche des hacquenées,
si elle avoit envye d'aulcune chose, qui se peult recouvrer
entre toutes les commoditez de vostre royaulme, que
vous auriez très grand playsir de l'en gratiffier.</p>

<p>La dicte Dame m'a respondu qu'en nulle chose de ce
monde, il ne luy estoit advenu d'obtenir si bien tout l'effect
de son desir, fors en ung poinct seulement, qu'en
ceste cy; qui n'avoit prétandu par icelle que d'en satisfaire
à son debvoir, vous donner contantement, et monstrer au
monde qu'elle vous veult de tout son pouvoir honnorer, ce
que vous aviez vollu luy agréer si grandement, et vous en
contanter, et le recepvoir encores avec une si publique
démonstration d'honneur, qu'elle remercyoit Dieu de luy
<span class="pagenum"><a id="Page_36"> 36</a></span>
avoir miz au cueur de le faire; et qu'en cella seul se
trouvoit intéressée qu'ayant estimé vous obliger par ce
moyen vers elle, elle s'en trouvoit en très grande obligation
vers vous, me priant de luy ayder, par mes lettres,
à vous en randre ung très grand mercys, et vous donner
aultant d'asseurance de son affection et dévotion envers
Voz Très Chrestiennes Majestez, en tout ce qui concerne
vostre grandeur, et la félicité de vostre mariage, la paix
de vostre royaulme, l'establissement de voz affaires, l'inviolable
observance de son amytié et intelligence avec la
France, comme il est en sa foy et parolle, devant Dieu
et le monde, de le vous pouvoir jurer et promettre. Et ne
s'est diverty pour lors le propos à nulz aultres termes qu'à
continuer ceulx cy, et semblables, avec grande affection
et avec beaucoup de contentement de la dicte Dame.</p>

<p>Despuys, mon secrétaire est arrivé avec la dépesche de
Vostre Majesté du <span class="roman">xiii</span><sup>e</sup> de ce mois, et bientôt après, milord
de Boucard, lequel la dicte Dame a receu et toute sa
compaignye avec grande démonstration de faveur; mais je
ne sçay encores des particularitez de son raport, sinon
qu'on m'a asseuré qu'il l'a faict fort bon. Et, au regard
du tretté de la Royne d'Escoce, le comte de Morthon a
esté si pressé d'accorder la restitution d'elle, et de bailler
le Prince d'Escoce par deçà, qu'il n'a trouvé aultre remède
que de jurer, avec sèrement solemnel, qu'il n'avoit nul pouvoir
suffisant de le faire; mais qu'il yroit vollontiers assembler
les Estatz pour le se faire donner. Dont a esté advisé
de leur donner quelque temps pour y pourvoir, à la charge
que, s'il ne revient au jour préfix, et qu'il n'apporte consentement
d'accorder à toutes les choses, qui seront trouvées
honnestes pour parachever le tretté, que la Royne d'Angleterre
<span class="pagenum"><a id="Page_37"> 37</a></span>
procèdera sans luy, et habandonnera entièrement
son party; dont a esté dépesché ung corrier en dilligence
devers la Royne d'Escoce pour avoir son consentement à
ce que le dict de Morthon et ses collègues, et pareillement
deux des depputez de la dicte Dame, s'en puyssent
retourner; et que, par mesmes moyen, une aultre prorogation
d'abstinance de guerre soit prinse; et que cependant
l'on procèdera avec l'évesque de Roz à l'accord des
aultres poincts d'entre les deux roynes.</p>

<p>Les depputez de Flandres ont esté amyablement receuz
de la Royne d'Angleterre, laquelle leur a promiz, en
général, une bonne expédition de leurs affaires; et despuys
ilz ont esté ouys des seigneurs de son conseil, avec
lesquelz, quant ilz sont venuz aulx particullaritez, il s'y
est trouvé encores plusieurs difficultez, qu'on est après à
les démesler. Les provisions pour Yrlande se continuent
toutjours, parce qu'il semble que trois vaysseaulx espaignolz
ayent compareu en la coste du dict pays, et qu'il a couru
bruict que Estuqueley se venoit remettre en une sienne
terre, que la Royne d'Angleterre a donnée à ser Peter
Carho. Et est certain que la dicte Dame crainct assez d'avoir
quelque guerre de ce costé, dont, pour s'en esclarcyr,
elle prépare le voyage du jeune Coban en Espaigne; duquel
j'entendz que la commission portera quatre chefz: l'ung,
de faire entendre au Roy Catholique l'occasion pourquoy
elle a faict, l'année passée, arrester les biens et navyres
de ses subjectz; le segond, pourquoy son ambassadeur fut
quelque temps resserré; le troisiesme, qu'elle se plainct
qu'il ayt receu et qu'il meintienne ses rebelles, comme
est Estuqueley, lequel elle demande luy estre renvoyé,
ou, au moins, qu'il soit chassé hors de ses pays; et le
<span class="pagenum"><a id="Page_38"> 38</a></span>
quatriesme, qu'elle luy envoyera ung ambassadeur pour
résider prez de luy, s'il le veult ainsy recepvoir comme il
appartient. Sur ce, etc. <span class="i2">Ce <span class="roman">xxviii</span><sup>e</sup> jour de mars 1571.</span></p>

<h2 class="p4 center">CLXVIII<sup>e</sup> DÉPESCHE</h2>

<p class="center">&mdash;du premier jour d'apvril 1571.&mdash;</p>

<p class="center">(<i>Envoyée jusques à la court par le S<sup>r</sup> de Sabran.</i>)</p>

<p class="hanging indent">Sursis aux affaires d'Écosse et d'Irlande.&mdash;Soupçon répandu à Londres que
le cardinal de Chatillon est mort par le poison.&mdash;<em>Lettre secrète à la reine-mère.</em>
Détails sur la négociation du mariage du duc d'Anjou.&mdash;Conversation
confidentielle entre Leicester et l'ambassadeur.&mdash;Nécessité de faire
une proposition officielle du mariage.</p>

<p class="p2 left5 smcap">Au Roy.</p>

<p>Sire, il ne m'est beaucoup resté, après celles que vous
ay escriptes du <span class="roman">xxviii</span><sup>e</sup> du passé, que adjouxter meintenant
icy des nouvelles de deçà, si n'est de vous confirmer,
Sire, que le rapport de milord de Boucard a
esté si bon et si honnorable, et tant plein de louanges de
Vostre Majesté, et de la Royne, et de la Royne vostre
mère, et de Messeigneurs voz frères, et de toute vostre
court, et encores, de l'esplendeur d'icelle, et des bonnes
chères qu'il y a receues, et des présents que Vostre Majesté
luy a faictz, et des magnifficences de vostre entrée,
et des aultres choses qu'il a ouyes et cognues par dellà
concerner l'amytié que voulez garder à la Royne, sa Mestresse,
et à son royaulme, qu'il en a rendu la dicte Dame
la plus contante et satisfaicte qu'il est possible, ce qui seroit
trop long à vous réciter en particullier; mais il semble
bien, Sire, tout à ung mot, que ce qui a esté faict en
<span class="pagenum"><a id="Page_39"> 39</a></span>
l'endroict du dict Boucard se monstre estre bien et utillement
employé.</p>

<p>Il y a trois jours qu'on n'a rien touché au tretté de la
Royne d'Escoce, attendant la responce que la dicte Dame
fera sur le congé que le comte de Morthon demande,
lequel je ne voys pas qu'il se puysse bonnement empescher,
bien qu'il semble que la dicte Royne d'´Escoce le reffuzera
du tout; mais l'on essayera au moins d'obliger le dict de
Morthon à de si expresses conditions, de son brief retour,
et d'aporter le pouvoir d'accorder à la restitution de la
dicte Dame, que, s'il y fault, le tretté ne layssera pourtant
de passer oultre sans luy. Et j'ay bien opinion, Sire,
que nul des deux partys des ´Escouçoys, qui sont meintenant
icy, ne se trouve guières contant de la procédure des
Anglois: ce que j'espère qui les fera devenir plus saiges
entre eulx. J'ay escript, ces jours passez, au S<sup>r</sup> de Vérac,
et luy ay envoyé par chiffre l'extret de l'article de voz
dernières qui le concernoit, et luy ay donné toute l'instruction,
que j'ay peu, des choses qui peuvent importer vostre
service par dellà.</p>

<p>Les provisions d'Yrlande vont, despuys trois jours,
ung peu plus froydes pour avoir milord Sideney escript
qu'il a aprins, par aulcuns partisans d'Estuqueley, et des
sauvaiges du pays, que le Roy d'Espaigne n'estoit encores
bien prest d'y entreprendre; à quoy les bonnes lettres,
que le duc d'Alve a naguières escriptes à la Royne d'Angleterre
par le depputé de Flandres, et les bonnes parolles,
que l'ambassadeur d'Espaigne luy a faictes dire, l'ont
aulcunement confirmée, de sorte qu'elle espère que le
voyage du jeune Coban sera de grand proffict; sur les desportemens
duquel sera bon, pour beaucoup de respectz,
<span class="pagenum"><a id="Page_40"> 40</a></span>
Sire, qu'on y preigne ung peu garde par dellà. L'on attand
une responce du duc d'Alve touchant aulcunes difficultez
qui se sont offertes en l'entrée de cest accord, sur la forme
d'y procéder; et, après qu'elle sera venue, l'on pourra
mieulx juger de ce qui s'en debvra espérer; cependant ung
chacun estime que le faict des prinses s'accommodera.</p>

<p>Mademoyselle de Lore m'a envoyé dire comme, ayant
esté trouvé que feu M<sup>r</sup> le cardinal de Chastillon estoit mort
de poyson, et qu'en estant la Royne d'Angleterre et toute
sa court merveilleusement escandalizez, qui en vouloient,
comment que soit, advérer le faict, ils avoient envoyé mestre
en arrest toute la famille, et resserrer en basse fosse
les deux qui servoient en sa chambre, et faict saysir et
sceller les coffres, meubles et papiers du deffunct; mais
que, d'advanture, elle avoit retiré les trois derniers pacquetz,
que Dupin luy avoit envoyez, lesquelz n'estoient
encores ouvertz; et que, sellon l'adviz que je luy avois
donné, elle les avoit brullez sans les ouvrir, me priant de
vouloir faire entendre à Vostre Majesté le piteux estat de
toute ceste famille, et qu'il luy playse avoir pitié d'eulx
toutz, et qu'au reste je la veuille conseiller de ce qu'elle
et eulx auront à faire. Je luy ay mandé les meilleures parolles
de consollation, qu'il m'a esté possible, avec asseurance
que j'en escriprois en bonne sorte à Vostre Majesté,
et qu'au reste elle m'excusât, si je ne m'osois mesler plus
avant de son affaire, jusques à ce que j'en eusse receu
vostre commandement; attendant lequel, Sire, je supplie
très humblement Vostre Majesté n'avoir mal agréable que,
vous envoyant exprès le S<sup>r</sup> de Sabran, pour l'ocasion que
je luy ay donné charge vous dire de bouche, je vous face
par luy une très humble requeste de ma part à ce que, en
<span class="pagenum"><a id="Page_41"> 41</a></span>
la distribution de tant de biens, qui vous est advenue par
ceste vaccance, il vous plaise avoir recordation de la bénéficence
que j'ay toutjours très justement espérée de Vostre
Majesté, pour le service que, avec grande affection et fidellité,
j'ay miz, toute ma vie, grand peyne de vous faire; et
je suplieray le Créateur, etc. <span class="i2">Ce <span class="roman">i</span><sup>er</sup> jour d'apvril 1571.</span></p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, par les deux dernières lettres, que j'ay receues,
escriptes de vostre main, et par le fidelle récit, que
le S<sup>r</sup> de Vassal m'a faict, des choses que luy avez commandé
me dire, j'ay veu l'advancement que Vostre Majesté
a sceu très saigement donner à ce qui se debvoit
faire par dellà, et ay comprins ce qu'elle desire qui se conduyse
à présent icy. Dont, sans remémorer le propos du
comte de Lestre, lequel je vous ay naguières mandé par
une petite lettre, dans le pacquet du Roy, avant que
m'eussiez deffandu de rien plus y commettre de ce faict,
je vous diray à présent, Madame, que, despuys le dict
propos, j'ay esté deux fois devers la Royne d'Angleterre
avant le retour de milord Boucard; laquelle a monstré
qu'elle estoit très marrye de ne pouvoir cognoistre, par
aulcune chose que le dict Boucard ny le S<sup>r</sup> de Valsingan
luy escripvissent de dellà, ny par le récit d'aulcun qui en
vînt, qu'il y eust que toute froydeur de vostre costé, jusques
à me dire, avec regrect, que ce avoit esté ung bruict
et puys rien, et qu'elle voyoit bien que vous adjouxtiez
plus de foy aulx persuasions que à la vérité, et que, de
son costé, elle prioyt Dieu de ne luy donner à vivre une
heure après qu'elle auroit pensé d'user de moquerie.</p>

<p><span class="pagenum"><a id="Page_42"> 42</a></span>
Je n'ay esté marry de la veoir en ceste opinion, ains
luy ay confirmé que plusieurs, à la vérité, s'efforçoient
par leurs artiffices de traverser la bonne intention, que
Voz Majestez pouvoient avoir en cest endroict, et que
pourtant il la vous failloit ayder.&mdash;«Je ne sçaurois, m'a
elle assés soubdain respondu, comme leur donner ayde, si
eulx mêmes ne se veulent ayder.»&mdash;Je luy ay aussitost
répliqué que «si, pourroit fort bien faire en ce qui ne seroit
que bien honnorable pour elle.» Et sommes entrez en des
propoz fort honnestes, ès quelz m'a semblé qu'elle n'y
apportoit rien de simulation.</p>

<p>Despuys, milord de Boucard est arrivé, qui luy a faict
ung rapport bien fort honnorable, et en façon pour luy
faire trouver fort bon ce qu'il a veu en son voyage; et ay
aprins par les deux plus inthimes personnes de la dicte
Dame, desquelles j'en ay accointé nouvellement une,
qu'elle s'est confirmée davantaige en son premier propos
vers Monseigneur votre fils, et à desirer plus que jamais
l'alliance de France; ayant néantmoins mesuré, par la
prudence des propos, que Vostre Majesté a tenuz au dict
Boucard, qu'il estoit besoing d'y aller fort secrectement,
dont ne s'en parle plus qu'entre bien fort peu en ceste
court.</p>

<p>Le lundy après le décez de M<sup>r</sup> le cardinal de Chastillon,
le comte de Lestre m'ayant assigné de nous trouver, comme
par rencontre, aulx champs, m'a, de rechef, pressé de haster
les affaires, affin de ne nous trouver prévenuz, par
ce qu'on menoit, ainsy qu'il dict, pour l'aultre party bien
chauldement la matière, et que néantmoins, encor que le
pourtraict du prince Rodolphe fût desjà arrivé, il me prioyt
que, si je l'estimois chevalier d'honneur et homme de bien,
<span class="pagenum"><a id="Page_43"> 43</a></span>
je vollusse donner foy à ce qu'il me juroit, devant Dieu,
que la Royne, sa Mestresse, estoit résolue de se maryer,
et qu'elle estoit mieulx disposée envers Mon dict Seigneur,
vostre fils, que à nul aultre party du monde; et que desjà
elle s'estoit tant déclairée en cella, et luy m'en avoit parlé
si ouvertement qu'elle ny pourroit rien adjouxter davantaige,
jusques à ce que Voz Majestez en eussent faict dire
quelque chose de leur part.</p>

<p>Sur quoy, Madame, ayant sondé ce propos jusques au
fondz en d'aultres lieux, d'où s'en pouvoit tirer notice,
j'ay trouvé qu'il y a conformité; et croy qu'avec vingt mil
escuz l'on n'en pourroit à présent descouvrir davantaige;
tant y a que j'ay respondu au dict sieur comte que Vostre
Majesté avoit desjà de longtemps manifesté sa bonne intention
envers la Royne, sa Mestresse, à desirer, mesmes
pour le Roy, son alliance, et je croyois que milord Boucard
avoit bien cogneu que ceste mesmes vollonté vous continuoit
encores vers elle pour Monseigneur; et, combien
que la voix, qui en avoit sorty en France et icy, sans fondement,
heust miz en commotion bonne partie de la Chrestienté,
vous ne vous en estiez aucunement estonnée, car
estimiez que, venant la grandeur de ces deux royaulmes à
se fortiffier ainsy l'une par l'aultre, l'on n'auroit guières à
craindre le reste du monde; cella seulement vous descourageoit
qu'on vous avoit asseurée que l'intention de la dicte
Dame estoit de ne se maryer jamais, mais que, pour la
nécessité et accommodement de ses affaires, elle en feroit
de très grandes démonstrations jusques à en donner de
bonnes parolles, en passer articles, et mesmes d'en bailler
sa promesse en ce que les conditions se peussent accorder;
et que, puys après, quant elle se seroit bien servye
<span class="pagenum"><a id="Page_44"> 44</a></span>
du propos, les dictes condicions se demanderoient si dures et
si difficiles, sur le faict de la religion, ou sur la restitution
de quelques places, ou sur d'aultres contrainctes demandées
par deçà, (et enfin, quant l'on ne pourroit mieulx, l'on y
feroit opposer les seigneurs de ce conseil ou les Estatz du
royaulme), que le tout se viendroit à rompre au mespriz
et moquerie de celluy qui y auroit prétandu; et que Vostre
Majesté estimoit trop meilleur de s'en tayre que d'en tumber
en cest inconvénient; car en lieu de paix et d'amytié,
il en sortyroit une hayne, et, possible, une bien cruelle
guerre, et que luy, et nous toutz qui nous en serions meslez,
en reporterions ung très grand blasme et un déshonneur
à jamais; néantmoins que, sur sa parolle, je vous
en escriprois promptement avec toute affection, et que
bientost j'en aurois la responce.</p>

<p>Il m'a répliqué tant de bonnes parolles, et l'on m'en a
dict tant d'aultres bonnes d'ailleurs, et mesmes l'on m'a
tant asseuré que Cecille y est, à ceste heure, fort affectionné,
que je ne vous sçaurois dire, Madame, sinon que
je ne voy que la matière soit aultrement que très bien
disposée; dont adviserez maintenant comme il fauldra procéder,
sans attendre l'adviz d'icy, car fault que procède
du seul conseil de Voz Majestez. Tant y a que, s'il vous
playt que j'aye bientost une lettre, par laquelle je puysse
prier la dicte Dame de trouver bon que Voz Majestez luy
trettent Monseigneur vostre filz en mariage, et qu'elle ayt
agréable que vous le luy offriez, je mettray peyne d'en
tirer bientost sa déterminée responce; et, si elle me la faict
telle comme je l'espère, je procureray incontinent de sçavoir
les condicions, et de procéder aulx articles, si bien
que l'affaire ne traynera nullement; et si, sera tenu fort
<span class="pagenum"><a id="Page_45"> 45</a></span>
secrect, ainsy que ceulx cy monstrent de le desirer; qui
ont entendu que le vydame debvoit repasser par deçà,
mais ilz ne trouvent bon que luy, ny pas ung aultre, y viegne
jusques à ce que le tout soit conclud. Et sera bon, Madame,
affin d'obvier à longueur, de considérer, de bonne heure,
s'il sera expédiant que les dictes condicions se trettent et
débattent en France, ce que j'estimerois meilleur, ou bien
icy; et si, d'avanture, il fault que ce soit icy, il vous playra
me particullariser comme Vostre Majesté desireroit qu'elles
fussent.</p>

<p>J'estime que le S<sup>r</sup> Cavalcanty, qui est fort secrect, et a de
la suffizance, ne sera que bien propre ministre pour estre
employé en cest affaire, puisque Cecille y est, à ceste
heure, bien disposé; dont vous en pourrez servyr entre
Vostre Majesté et le S<sup>r</sup> de Valsingan, lequel s'y monstre
aussi meintenant bien fort affectionné, ou bien, s'il vient
par deçà, je m'en ayderay. Sur ce, etc.</p>

<p class="right">Ce <span class="roman">i</span><sup>er</sup> jour d'apvril 1571.</p>

<h2 class="p4 center">CLXIX<sup>e</sup> DÉPESCHE</h2>

<p class="center">&mdash;du <span class="roman">vi</span><sup>e</sup> jour d'apvril 1571.&mdash;</p>

<p class="center">(<i>Envoyée par homme exprès jusques à Calais.</i>)</p>

<p class="hanging indent">Ouverture du parlement.&mdash;Demande faite par la reine d'un subside.&mdash;Affaires
d'Écosse.&mdash;État de la négociation des Pays-Bas.&mdash;Nouvelles de
troubles en France.</p>

<p class="p2 left5 smcap">Au Roy.</p>

<p>Sire, lundy dernier, deuxiesme de ce mois, la Royne
d'Angleterre a assisté en personne à la première proposition
de son parlement, où se sont trouvez unze comtes,
<span class="pagenum"><a id="Page_46"> 46</a></span>
dix sept évesques, vingt sept barons, et le nombre accoustumé
des aultres depputez des provinces et villes de ce
royaulme; elle n'a vollu que le duc de Norfolc, ny le
comte de Herfort y soyent comparuz, lesquelz, soubz
l'ordonnance de la dicte Dame, demeurent encores, l'ung
en sa mayson de ceste ville, et l'aultre hors de court, assés
mal contantz. La susdicte proposition à ce que j'entendz,
a été de remonstrer la bénédiction de paix, dont ce
royaulme a jouy, il y a desjà douze ans, soubz le règne de
ceste princesse, pendant qu'on a veu les aultres estatz
voysins se dissiper en guerres et divisions entre eulx; et
que cella est advenu pour le grand bénéfice de Dieu envers
elle, qui luy a mis au cueur de le recognoistre, et il l'a
pourveue de vertu et de prudence pour sçavoir meintenir,
sans sang ny opression, les bons ordres de son royaulme
à la très grande utillité de ses subjectz plus qu'à la sienne,
et à obvier à la division, où les ministres du Pape (tel a
esté le parler du garde des sceaulx) les ont vollu assez
souvant inciter, ainsy qu'on en avoit veu de très dangereux
commancemens; lesquelz toutefoys, par la bonne pourvoyance
de la dicte Dame, avoient esté bientost esteinctz;
ce qu'ilz debvoient recognoistre de Dieu et en remercyer
beaucoup leur princesse, laquelle desiroit meintenant que,
par ceste assemblée, il fût miz ordre que rien de semblable
ne peust jamais plus advenir; et que les évesques
regardassent aulx loix qu'il fauldroit faire de nouveau, et à
celles qu'il fauldroit abroger, des desjà faictes, pour l'entretennement
de la vraye religion; et que les aultres estatz
fissent de mesmes, en ce qui seroit pour l'entretennement
de la pollice publique, avec de bien sévères peynes contre
les biens et personnes de ceulx qui non seulement ozeroient,
<span class="pagenum"><a id="Page_47"> 47</a></span>
en résidant dans le royaulme, attempter rien au
contraire, mais qui se vouldroient absenter pour l'aller
pratiquer ailleurs; et qu'ilz considérassent que, comme il
ne s'estoit peu jusques icy, aussi ne se pourroit à l'advenir
remédier à telz affaires sans grandz frais; qui pourtant
estoient maintenant priez de la dicte Dame, qu'affin de la
rembourcer en quelque partie du passé, et luy pourvoir
de quelque somme contante pour les accidans qui pourront
cy après survenir, comme il s'en manifeste desjà
quelcun du costé d'Yrlande, ilz la vollussent secourir d'une
leur bien prompte et bien libéralle contribution. Et n'ay
point sceu, Sire, qu'on ayt, pour ceste première foys,
rien proposé davantaige, mais bientost se verra si l'on
viendra toucher nulz aultres poinctz.</p>

<p>La Royne d'Escoce a envoyé une responce ferme et
résolue, de ne vouloir aulcunement consentyr à la prorogation
du tretté ny à nulle abstinance de guerre, si le
comte Morthon s'en retourne, mais que, s'il veut renvoyer
l'ung de ses deux collègues pour aller quérir leur
pouvoir, demeurant luy icy, elle est contante de proroger
l'un et l'autre. Je ne sçay ce que la Royne d'Angleterre
en vouldra ordonner, mais ce que le cappitaine Granges
a faict, d'avoir miz les principaulx habitans de Lislebourg
dans le chasteau; de s'estre saysy de la ville; la tenir
ouverte aulx partisans de la Royne, sa Mestresse, et fermée
aulx aultres; d'avoir miz garnyson dans Sainct André;
avoir mandé les principaulx du royaulme, au <span class="roman">xv</span><sup>e</sup> de ce
mois, pour y proclamer publiquement l'authorité de la
Royne, sa Mestresse; faict que le dict Morthon presse
grandement son retour, et que la dicte Dame ne le luy
veult empescher. Dont je me confirme, Sire, en ce que je
<span class="pagenum"><a id="Page_48"> 48</a></span>
vous ay naguières mandé par le S<sup>r</sup> de Sabran touchant la
dépesche, que pouviez faire maintenant en Escosse.</p>

<p>Il est naguières arrivé ung gentilhomme flamant, venant
de la Rochelle, dépesché par le comte Ludovic de
Nassau, lequel, ayant trouvé le cardinal de Chastillon
décédé, il va temporisant sa négociation par ce, possible,
que, sur ung tel accidant, il attand nouvelle commission.</p>

<p>La principalle difficulté, qui s'est monstrée sur le commancement
de l'accord des Pays Bas, est que le duc d'Alve
ayant promiz de bailler cautions, pour les merchandises
des Anglois, de la somme de cent cinquante mil escuz, à
estre payez contant, ung mois après que les merchandises
des subjectz du Roy, son Maistre, seront randues, n'en
trouvent maintenant nulles qui puissent assés contanter
ceulx cy; car ne veulent accepter de Flamans ny Espaignolz,
ny nulz subjectz du Roy Catholique, ny encores
nulz Allemans, ny Italliens, qui soyent intéressez avecques
luy; et semblent qu'ilz veuillent incister que la dicte
somme soit mise en dépost ou fornye contante, ny ne veulent
permettre qu'elle soit prinse en rabays des deniers qui
sont arrestez par deçà; car estant les dicts deniers des Gènevoys,
ilz en veulent convenir avec eulx; ny les dicts
Gènevoys n'y contradisent guières, qui ont plus à gré de
s'en accorder icy que d'adjouxter ceste partie aulx aultres,
que le Roy d'Espaigne leur doibt, avec lequel ilz sont si
enfoncez qu'ilz disent en estre advenu, despuys ung an,
des deffaillimens et banqueroutes de très grandes sommes.
Néantmoins l'on estime qu'il se trouvera quelque moyen
d'accommoder le faict des prinses, et que le reste, puys
après, se poursuyvra, sellon que le jeune Coban raportera
d'Espaigne. Cependant ceulx cy chargent leur flotte
<span class="pagenum"><a id="Page_49"> 49</a></span>
de draps, ainsy qu'ilz ont faict les deux années précédantes
pour aller en Hembourg.</p>

<p>L'on publie icy, Sire, pour bien fort grandz les deux
excez naguières advenuz à Roan et à Oranges<a name="FNanchor_3" id="FNanchor_3" href="#Footnote_3" class="fnanchor">[3]</a>, et en tient
on la paix de vostre royaulme pour fort esbranlée, non
sans y fère desjà des desseings, mais j'espère que ces
accidans ne seront tant cause de la ropture de vostre éedict,
comme ilz vous donront moyen, en les remédiant, de l'establyr
davantaige. Sur ce, etc. <span class="i2">Ce <span class="roman">vi</span><sup>e</sup> jour d'apvril 1571.</span></p>

<p><span class="pagenum"><a id="Page_50"> 50</a></span></p>

<h2 class="p4 center">CLXX<sup>e</sup> DÉPESCHE</h2>

<p class="center">&mdash;du <span class="roman">xi</span><sup>e</sup> jour d'apvril 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Demande de la chambre des communes que la religion protestante soit seule
tolérée en Angleterre.&mdash;Autorisation donnée par Élisabeth au comte de
Morton de se rendre en Écosse pour en rapporter de nouveaux pouvoirs.&mdash;Opinion
de l'ambassadeur que le traité d'Écosse peut être considéré
comme rompu, et que le roi doit pourvoir à la défense de Marie Stuart.&mdash;Retour
de lord Sidney, venant d'Irlande.&mdash;Négociation des Pays-Bas.&mdash;Surprise
de Dunbarton par les partisans du comte de Lennox.</p>

<p class="p2 left5 smcap">Au Roy.</p>

<p>Sire, après la proposition du garde des sceaux, qui a
esté telle que je vous ay mandé par mes précédantes, du <span class="roman">vi</span><sup>e</sup>
de ce mois, ceulx de la segonde chambre de ce parlement
ont vollu commancer leurs affaires par tretter de la religion;
et ont requiz d'estre establye loy aulx subjectz de ce
royaulme, sans exeption ny excuse d'aulcun, qu'ilz ayent
toutz à se ranger à la forme de religion protestante, et
assister aulx presches et prières, et faire, une foys l'an
pour le moins, la c&oelig;ne à leur mode, sur peyne de pryson
et de confiscation de leurs biens meubles et immeubles
pour toute leur vie, sinon qu'ilz retournent vollontairement
à la dicte religion avec aprobation des évesques; auquel
cas ilz recouvreront leurs immeubles, mais les meubles demeureront
perpétuellement confisquez. Laquelle loy les
seigneurs de la première chambre n'ont ozée ouvertement
contradire, mais, parce qu'ilz ont allégué qu'elle restraindroit
la liberté, qui leur estoit réservée par les précédans
parlemens, et que pourtant ilz ne s'y vouloient légièrement
soubzmettre, elle n'a encores passé.</p>

<p><span class="pagenum"><a id="Page_51"> 51</a></span>
Le reffuz que la Royne d'Escoce a mandé, de ne vouloir
consentyr le retour du comte de Morthon, a miz la Royne
d'Angleterre à ne sçavoir bonnement commant en debvoir
user; car n'a vollu malcontanter le dict de Morthon, ny le
retenir oultre son gré, cependant que ceulx de l'aultre
party vont establyssant leurs affaires par dellà, mesmes
qu'elle espère pouvoir amyablement obtenir de luy le
Prince d'Escoce; et d'aultre part, elle a fait conscience
d'offancer ouvertement la Royne d'Escoce, qui tant libérallement
luy offre son filz, et toutes les condicions qu'elle luy
veult demander. Enfin elle a choisy cest expédiant, de faire
par ceulx de son conseil déclairer séparéement aulx depputez
des deux partiz que, de tant que le dict comte de
Morthon asseure avec sèrement qu'il n'a pouvoir suffizant
pour accorder à la restitution de la Royne d'Escoce, qu'elle
trouve bon qu'il s'en puysse retourner présantement pour
aller tenir là dessus une assemblée, au premier jour de may
prochain, affin d'obtenir le dict pouvoir, à condicion que,
s'il ne revient incontinent après, et ne l'apporte, qu'elle
procèdera sans luy au tretté encommancé pour la restitution
de la dicte Royne d'Escoce, et habandonnera icelluy
de Morthon et les siens; déclairant qu'elle persévère toutjour
en sa dellibération de la restituer, laquelle déclaration
n'a contanté les dicts du party de la dicte Royne d'Escoce,
qui ont allégué plusieurs inconvénians au contraire, mais
ilz n'ont peu rien advancer. Le dict de Morthon n'en est
aussi demeuré guières contant, voyant que ceulx cy s'aheurtent
tant à vouloir avoir le Prince, et croy qu'il ne retournera
plus; dont je tiens ce tretté pour non seulement
fort différé mais pour du tout interrompu, et qu'il est temps,
Sire, de pourvoir à ceulx qui soubstiennent la cause de la
<span class="pagenum"><a id="Page_52"> 52</a></span>
dicte Royne d'Escoce, qui veulent entièrement dépendre
de Vostre Majesté et qui ont faict déclairer icy qu'ilz ne
veulent, pour chose quelconque qui leur puysse advenir, se
despartyr à jamais de l'alliance de France, et desirent qu'on
sache que, sur ce poinct principallement, ilz reffuzent de
tretter avecques les Anglois. J'espère que, à la fin, les
aultres se unyront avec eulx.</p>

<p>Celluy qui avoist esté envoyé pour advertyr milord
Sideney de ne bouger de sa charge, n'a trouvé le passaige à
propos, de sorte que le dict Sideney a esté descendu en
Angleterre, premier qu'il ayt veu la dépesche, et a vollu
venir bayser la main à sa Mestresse, vers laquelle il pourchasse
meintenant que ung aultre soit envoyé en Yrlande,
et semble que milord Grey se prépare pour y aller. Le depputé,
qui est icy de Flandres, n'espère guières mieulx de
l'yssue de sa commission, qu'ont faict ceulx qui y ont esté
devant luy. Il y a desjà ung mois qu'il est arrivé et n'a encores
rien advancé, mesmes l'on ne cesse, pour sa présence,
de vendre toutjour à vil prix les mesmes merchandises
des subjectz du Roy, son Maistre, qui doibvent estre
randues; et si, ne trouve qu'on luy donne aulcun bon
compte de ce qui a esté prins ez dernières huict ourques
arrestées par deçà. J'ay présentement receu la dépesche
de Vostre Majesté du premier de ce mois, sur laquelle j'yray
veoir demain ceste princesse; sur ce, etc.</p>

<p class="right">Ce <span class="roman">xi</span><sup>e</sup> jour d'apvril 1571.</p>

<p class="p2 font90">Despuys la présente escripte et signée, je viens d'estre adverty
qu'un avis est arrivé ce matin au comte de Morthon, qui porte nouvelles
comme ceulx du party du Prince d'Escoce ont surprins Dombertrand,
ayans trouvez endormiz ceulx qui estoient dedans, se sont
faicts maistres de la place, et ont admené prisonniers milord de
<span class="pagenum"><a id="Page_53"> 53</a></span>
Flemy, M<sup>r</sup> de S<sup>t</sup> André et le S<sup>r</sup> de Vérac. Je ne larray pourtant de
demeurer en bons termes, si je puys, avec le dict de Morthon et de
vériffier mieulx ceste nouvelle, laquelle je tiens assés pour suspecte
et pour supposée.</p>

<h2 class="p4 center">CLXXI<sup>e</sup> DÉPESCHE</h2>

<p class="center">&mdash;du <span class="roman">xvi</span><sup>e</sup> jour d'apvril 1571.&mdash;</p>

<p class="center">(<i>Envoyée par homme exprès jusques à Calais.</i>)</p>

<p class="hanging indent">Audience.&mdash;Compte rendu par l'ambassadeur du sacre de la reine de France,
et de son entrée à Paris.&mdash;Explications données par Élisabeth sur le départ
du comte de Morton.&mdash;Injonction faite à l'évêque de Ross de quitter
Londres.&mdash;Accord d'une nouvelle suspension d'armes en Écosse.&mdash;Confirmation
de la prise de Dunbarton.&mdash;Négociation des Pays-Bas.&mdash;Proposition
faite dans le parlement de déclarer criminel de lèze-majesté quiconque
se porterait ou se serait porté héritier de la couronne d'Angleterre, du
vivant d'Élisabeth.</p>

<p class="p2 left5 smcap">Au Roy.</p>

<p>Sire, mercredy dernier, avant la solemnité de ces festes,
j'ay esté trouver la Royne d'Angleterre à Ouestmestre,
à laquelle, après luy avoir parlé de la magnifficence,
en quoy la sepmaine précédante je l'avoys veue
aller à l'ouverture de son parlement; avec ung très honorable
ordre des principaulx de la noblesse de son royaulme,
je luy ay dict que, despuys le partement de milord de Boucard
jusques alors, Vostre Majesté avoit demeuré de m'escripre
affin que je n'entreprinse d'aller compter à la dicte
Dame rien de ce que le dict milord luy pouvoit rendre bon
compte, et que je desirois qu'il luy eust donné par son rapport
toute satisfaction de Voz Très Chrestiennes Majestez,
comme je la pouvois asseurer que voz intentions
estoient très bonnes et parfaictes envers elle; et que bientost
après estre party, s'estant la Royne trouvée plus sayne
et en meilleure disposition, et toutes choses plus prestes
<span class="pagenum"><a id="Page_54"> 54</a></span>
qu'on n'avoit pensé, vous aviez advisé, Sire, de la faire
sacrer et couronner à S<sup>t</sup> Deniz le <span class="roman">xxv</span><sup>e</sup> du passé, et faire
son entrée à Paris le vingt neufiesme, avec ung si grand
concours et aclamation de peuple, que Vous, Sire, en estimiez
vostre mariage de tant plus agréable à Dieu qu'il estoit
publiquement aprouvé des hommes; et que, si la Royne,
de son costé, avoit prins grand playsir de se veoir ainsy
honnorée, Vous, et la Royne vostre mère, en aviez receu
double contantement pour l'amour d'elle et pour la singulière
dévotion et bienveuillance, dont ce grand peuple continuoit
de vous révérer toutz trois; qui au reste me mandiez,
Sire, que les choses y avoient passé prou d'ordre sellon
la grande multitude qui y estoit, et que l'entrée avoit esté
assés belle, dont m'en feriez cy après envoyer les particullaritez
pour les luy faire veoir; et cependant me commandiez
qu'au nom de Voz Trois Majestez, je me conjouysse
de cest acte avec elle, comme avec celle que vous
asseuriez estre toutjour bien fort contante de vostre contantement;
et encor que, peu de jours auparavant, ceulx
de Roan eussent excité quelque tragédie contre ceulx de
la nouvelle religion, ilz n'avoient toutesfoys peu troubler
la feste, et s'apercevoient bien desjà qu'ils avoient offancé
Vostre Majesté, qui me commandiez d'asseurer la dicte
Dame que le chastiement s'en ensuyvroit; et que, tant s'en
failloit que vous pensissiez debvoir sortir de cest accidant
aulcune occasion d'esbranler vostre éedict de paciffication,
que, au contraire, vous espériez de l'en confirmer et establyr
davantaige.</p>

<p>La dicte Dame, avec démonstration d'ung grand contantement,
m'a respondu qu'elle eust à bon esciant prins à
mal que Vostre Majesté ne luy eust faict part de tant de
<span class="pagenum"><a id="Page_55"> 55</a></span>
belles et rares choses, qui avoient passé au sacre, couronnement
et entrée de la Royne lesquelles elle entendoit avoir
esté très magniffiques, et playnes d'une fort grande et fort
royalle esplandeur, et qu'elle réputoit à ceste heure ung
grand payement de la parfaicte amytié qu'elle vous porte,
et de la vraye affection qu'elle a aulx choses de vostre
grandeur et contantement, qu'il vous ayt pleu luy en faire
ainsy bonne part; dont elle vous en remercye de tout son
cueur, et vous prie de croyre qu'il n'y a nul, en tout le
rolle de voz alliez, qui tant perfaictement se resjouysse,
comme elle faict, de ce que la division et guerre, où naguières
vostre royaulme se trouvoit, soit meintenant convertye
en une doulce aclamation et généralle obéyssance,
que toutz voz subjectz d'ung bon accord vous randent, qui
remercyoient Dieu d'avoir miz en vostre cueur la généreuse
résolution, que monstriez, de vouloir garder vostre parolle
et la fermeté de voz éedictz, et qu'elle espéroit, à la vérité,
que les moyens qu'on s'estoit, possible, choysiz pour les
rompre, seroient ceulx là qui plus les confirmeroient; se
continuant le propos en plusieurs honnestes deviz des cérémonyes
honnorables et magniffiques qu'on avoit de tout
temps usé en France, lesquelles l'on avoit toutjour sceu
bien imiter en Angleterre, et du bien qui reviendroit à
Vostre Majesté non sans grande réputation de vostre vertu,
si Dieu vous donnoit à faire observer bien exactement vostre
éedict.</p>

<p>Après, j'ay suyvy à luy dire que, de tant qu'elle m'avoit
déclairé qu'elle ne prenoit playsir, ains se sentoit comme
offancée, quant Vostre Majesté lui faisoit parler de la
Royne d'Escoce, que je me trouvois en grand perplexité
comment en user, et mesmes que sa déclaration estoit venue
<span class="pagenum"><a id="Page_56"> 56</a></span>
sur le poinct que plus vous attendiez, Sire, qu'ilz fussent
accommodez, sellon ses précédentes promesses; dont
voyant maintenant que le comte de Morthon s'en estoit
retourné, et que deux des depputez de la Royne d'Escoce
s'estoient aussi retirez, comme toutz descheuz de leur espérance,
je ne sçavois ny n'osois luy demander qu'est ce que
je vous en debvois escripre; et que je la suplioys, en attandant
que le comte de Morthon revînt pour accomplir ce
qu'il avoit promiz, qu'elle vollust au moins procurer une
aultre prorogation d'abstinance de guerre en Escoce, et
ne commander à l'évesque de Roz de s'en aller, comme
j'avois entendu qu'elle estoit après de le faire, ains luy permettre
de résider icy comme ambassadeur de sa Mestresse;
laquelle aultrement viendroit à ung grand désespoir, et que
c'estoient deux choses qui ne pouvoient estre à elle que
bien fort honnorables.</p>

<p>La dicte Dame s'est arrestée à me discourir longtemps
de l'ocasion, pour laquelle le comte de Morthon s'en
estoit retourné, et de l'estat du tretté, et comme elle avoit
mandé à son ambassadeur en France de vous en donner
compte, monstrant, à la vérité, qu'elle a quelque nouvelle
offance contre la dicte Royne d'Escoce, et qu'elle regarde
seullement à ne vous irriter; et m'a néantmoins fort vollontiers
accordé la dicte surcéance, mais assez fermement
incisté que le dict évesque de Roz ne demeure point icy,
durant ce parlement, pour les pratiques qu'elle crainct
qu'il y face, sans toutesfoys me le reffuser.</p>

<p>Sur lesquelz deux poinctz, Sire, je suplie très humblement
Vostre Majesté d'en faire faire quelque instance au
sieur de Valsingan, parce que l'ung et l'aultre semblent
convenir beaucoup à vostre service.</p>

<p><span class="pagenum"><a id="Page_57"> 57</a></span>
Il est venu, despuys yer, la confirmation de la prinse de
Dombertrand par ceulx du comte de Lenoz, le premier
jour d'avril, s'estant milord de Flemy saulvé, luy septiesme,
et toutz les aultres prins, qui est ung accidant, lequel traversera
et retardera beaucoup les affaires de la dicte Royne
d'Escoce. Le depputé de Flandres a esté, ces jours passez,
en fort privée et estroicte conférance avec le comte de
Lestre et milord de Burlay, mais il semble qu'il n'obtiendra
aulcune résolution de ses affaires, jusques au retour du
jeune Coban. Ceulx de ce parlement ont proposé qu'il ne
soit loysible à nul en ce royaulme d'alléguer que leur Royne
soit hérétique, sismatique, ny séparée de l'esglize, ni mettre
en avant aulcune sorte de prétencion à la succession de
ceste couronne, tant qu'elle vivra, sur peyne de lèze majesté
contre ceulx qui le feront, et contre ceulx encores
qui ont desjà présumé de le faire. A laquelle proposition
ayant ung de l'assemblée monstré d'y cercher quelque modération,
il l'a si vifvement contradicte qu'elle demeure
encores en suspens. Sur ce, etc.</p>

<p class="right">Ce <span class="roman">xvi</span><sup>e</sup> jour d'apvril 1571.</p>

<p class="p2 font90">Si Vostre Majesté avoit proposé d'envoyer des rafréchissemens et
provisions à Dombertran, il les fauldra adresser meintenant à Lislebourg.</p>

<p><span class="pagenum"><a id="Page_58"> 58</a></span></p>

<h2 class="p4 center">CLXXII<sup>e</sup> DÉPESCHE</h2>

<p class="center">&mdash;du <span class="roman">xix</span><sup>e</sup> jour d'apvril 1571.&mdash;</p>

<p class="center">(<i>Envoyée jusques à la court par le S<sup>r</sup> de Cavalcanti.</i>)</p>

<p class="hanging indent">Audience.&mdash;Proposition officielle du mariage du duc d'Anjou avec Élisabeth.&mdash;Consentement
donné par la reine.&mdash;Discussion des articles du contrat.&mdash;<em>Mémoire
Général.</em> Détails de cette négociation.&mdash;Termes dans lesquels la
proposition a été faite.&mdash;Réponse d'Élisabeth.&mdash;Discussion des articles
entre lord Burleigh (Cécil), Leicester et l'ambassadeur.</p>

<p class="p2 left5 smcap">A la Royne.</p>

<p>Madame, avant de recevoir vostre lettre du <span class="roman">iii</span><sup>e</sup> du présent,
par le S<sup>r</sup> Cavalcanty, j'avois desjà respondu par le
S<sup>r</sup> de Sabran aulx deux précédantes, que Vostre Majesté
m'avoit escriptes de sa main; et a le dict Cavalcanty trouvé,
quant il a esté icy, que les choses estoient en la mesmes
disposition que je vous avois mandé, dont il vous
comptera meintenant, Madame, comme, en venant, il
fut arresté à Douvre, et conduit, soubz la garde d'ung
guyde, jusques en la mayson de mylord de Burlay; ce qui
ne peult estre si secrectement que quelques ungs ne l'entendissent,
et, le soir mesmes, la Royne d'Angleterre
parla à luy; de laquelle les responses et démonstrations
vous seront par luy mesmes racomptées; et après, il vint
conférer avec moy sur la dépesche qu'il m'avoit apportée.</p>

<p>Dont j'allay, le lendemain, trouver la dicte Dame, laquelle
se retira en une gallerye à part, où, après luy avoir parlé
d'aulcunes aultres particullaritez, je lui tins le propos que
Vostre Majesté trouvera icy adjouxté, duquel je vous puys
asseurer, Madame, qu'elle monstra recepvoir ung très
grand et très acomply contantement, et m'y respondit en
si bonne et modeste façon, et avec parolles tant pleynes
<span class="pagenum"><a id="Page_59"> 59</a></span>
d'honneur et d'honneste desir, que je n'y peuz rien cognoistre
qui ne me semblât fort esloigné de simulation, et de
feyntize, si toutes choses despuys eussent suyvy de mesmes,
et me pria d'en conférer avec M<sup>r</sup> le comte de Lestre et milord
de Burlay, qui estoient les deux seulz ausquelz elle
disoit avoir confyé le propos. Je leur tins, incontinent après,
le mesmes langaige, que j'avois faict à la dicte Dame, avec
les offres en l'endroict de chacun à part, que me commandiez
de leur faire; qui les receurent avec très grand respect;
et despuys, ilz m'ont monstré d'aporter une très abondante
affection à la conclusion de ce faict, sur lequel toutesfoys
nous n'avons, en trois conférances, peu raporter aultre
chose d'eulx que ce que Vostre Majesté verra par les responces
qu'ilz ont données à noz articles. Lesquelz responces
ilz se sont fort esforcez de les dresser en termes qui ne
puyssent, quant à la religion, estre cy après interprétez
contre la leur, et, quant au reste, qui portent réservation
des mesmes choses pour la dicte Dame, que le Roy Catholique
accorda à la feu Royne Marie; et ont allégué qu'ilz
ne pouvoient, parce qu'ilz n'estoient que deux, faire rien
davantaige, sinon qu'ilz assemblassent le reste du conseil,
et qu'ilz croyoient fermement que Vostre Majesté s'en
contanteroit.</p>

<p>Je ne suys, à la vérité, Madame, demeuré si satisfaict
que je desiroys de leurs responces, quant à la substance
d'icelles, bien que les parolles, les promesses et les interprétations,
qu'ilz y ont adjouxtées, ayent esté assés
pleynes de contantement, et que, plusieurs foys, ilz
m'ayent déclairé que toutes les conditions, que la Royne
leur Mestresse vouloit demander oultre la religion, estoient
contenues au contract de la Royne Marie, une seule exceptée,
<span class="pagenum"><a id="Page_60"> 60</a></span>
qui estoit de la succession de la couronne de
France; auquel cas ilz vouloient pourvoir que la couronne
d'Angleterre eust toutjours son Roy à part, qui seroit le
puyné; mais il m'a semblé, Madame, qu'ilz prenoient ung
circuyt pour gaigner, avec le temps, des avantaiges, ou
bien pour, avec le mesmes temps, réfroydir la disposition
de cest affaire, auquel nul n'oze, à présent, sinon y segonder
bien fort tout ce que la dicte Dame en monstre desirer.
Et m'a semblé aussi que le S<sup>r</sup> de Valsingan leur
avoit faict ainsy espérer de vostre affection en cest
endroict, comme si Vostre Majesté estoit pour leur accorder
tout ce qu'ilz vouldroient; mais je leur ay monstré
qu'ilz vous trouveroient très fermement résolue à toutes
les choses qui seroient de l'honneur, dignité et réputation
de Monsieur, vostre filz, sans en vouloir quicter une seule.
Dont, Madame, il sera bon, pour abréger la matière, et
pour voir bien clair dans icelle, que, la première foys
qu'on en confèrera avec le S<sup>r</sup> de Valsingan, il luy soit
demandé, (premier que de luy débattre rien des responces
qu'on nous a faictes icy, ny monstrer en façon du
monde qu'on les trouve mauvaises), qu'il baille toutes les
condicions entièrement que la Royne sa Mestresse veult
proposer de sa part; et puys sur les deux, après qu'on en aura
rabillé les durtez, l'estreindre à passer les articles, lesquelz
me pourront puys après estre envoyez, signez de Voz Majestez,
pour les délivrer icy, en m'en baillant aultant signez
de la main de la dicte Dame et non aultrement; et puys,
Vostre Majesté pourra envoyer ung du privé conseil,
ainsy, qu'elle a sagement advisé de le faire, pour en passer
le contract; car je craindrois, si avant cella vous y faysiez
venir quelcun, qu'il ne fût, possible, contrainct de s'en
<span class="pagenum"><a id="Page_61"> 61</a></span>
retourner sans aucune conclusion, avec peu de réputation
des affaires de Voz Majestez et de Monseigneur, ainsy que
j'ay prié le S<sup>r</sup> Cavalcanty de le vous dire plus en particullier.Sur ce, etc. <span class="i2">Ce <span class="roman">xix</span><sup>e</sup> jour d'apvril 1571.</span></p>

<div class="p2 font90">
<p>Je vous envoye ung petit pourtraict que M<sup>r</sup> le comte de Lestre m'a
donné. Il faict icy beaucoup de bons offices pour mériter grandement
de la bonne grâce de Voz Majestez. Je croy qu'il ne sera que bon
que le S<sup>r</sup> de Valsingan ayt souspeçon que Monseigneur soit recerché
du costé d'Espaigne pour la Princesse de Portugal avec ung très
grand douaire; car c'est ce qu'on crainct icy assés, et en hastera
l'on davantaige la besoigne.</p>

<p class="p2 center">MÉMOIRE.</p>

<p>Suyvant la lettre de la Royne, mère du Roy, du <span class="roman">iii</span><sup>e</sup> avril 1571,
le S<sup>r</sup> de La Mothe Fénélon a dict à la Royne d'Angleterre, le <span class="roman">xii</span><sup>e</sup> du
dict mois:</p>

<p>Que le bon desir de Leurs Majestez Très Chrestiennes s'estoit
desjà manifesté de longtemps envers elle, en ce que la Royne Très
Chrestienne luy avoit vollu pourchasser le Roy, son filz, en mariage,
en quoy la mère, et le filz, et toute la France, luy avoient faict
veoir en quel grand compte d'honneur et de respect ilz tenoient son
amytié et le party de son mariage;</p>

<p>Et, bien qu'il leur eust fallu délaysser ce propos par des difficultez
qui avoient esté faictes de son costé à cause de l'eage, l'affection
pourtant n'avoit diminué du leur, ains aussitost qu'elle avoit monstré
quelque résolution de se vouloir maryer, la Royne Mère estoit
tournée à sa première dellibération de pourchasser pour Monseigneur,
son filz, frère du Roy, le mesmes party qu'elle avoit desiré
pour le Roy, avec, possible, plus de commodité et de correspondance
de toutes choses, en ce segond propos, qu'il n'y en eust heu
au premier, et en avoit desjà parlé au Roy en si bonne sorte qu'elle
le luy avoit faict vouloir et bien fort desirer; mais elle n'avoit heu
grand peyne de le persuader à Monsieur, parce que ses perfections et
vollontez estoient desjà de longtemps dédyées et consacrées à l'honneur
et service de la dicte Dame;</p>

<p>Et encor que, pour estre sorty voix de cella en France et en Angleterre,
premier quasi qu'on eust commancé d'en parler, il se fût
descouvert que les aultres princes seroient pour en prendre une très
<span class="pagenum"><a id="Page_62"> 62</a></span>
grande jalouzie, et qu'ilz s'esforceroient d'y mettre de grandz obtacles
et empeschemens, jusques à s'esforcer d'y employer les deffances
et interdictz de l'esglize, et aultant d'aultres escandalles qu'ilz y
pourroient inventer;</p>

<p>Et que les subjectz des deux royaulmes seroient aussi pratiquez
de ne le vouloir point, et mesmes d'entreprendre d'y former, comme
d'eulx mesmes, des opositions, et que le Roy se fût desjà aperceu que,
sur ce prétexte, l'on avoit vollu traverser ses affaires dedans et dehors
son royaulme;</p>

<p>La Royne Mère pourtant ne s'en estoit descoragée, car avoit estimé
que, venant par ce moyen la grandeur des deux royaulmes à
se fortiffier l'une l'autre, les aultres dangiers seroient bien aysez à
évitter, mais elle s'estoit quelque temps arrestée sur deux poinctz:
l'ung estoit qu'il luy sembloit estre besoing d'avoir l'asseurée cognoissance
si la dicte Royne d'Angleterre, estant si grande princesse
et accomplye en tant de perfections comme elle est, auroit agréable
qu'ung tel propos luy fût miz en avant, premier que d'entreprendre
de luy en parler;</p>

<p>Le segond qu'elle vouloit bien obvier en ce pourchaz, d'amytié et
d'alliance, de ne rencontrer tout le contraire parce qu'on luy persuadoit
fermement que l'intention de la dicte Dame n'estoit, en façon
du monde, de se maryer, et que le semblant, qu'elle en fezoit, n'estoit
que pour servyr à ses affaires, et puys se moquer de celluy
qui y auroit prétandu; et advertissoit on le Roy et elle de regarder
à l'exemple des aultres, dont craignoient grandement Leurs Majestez
qu'ilz n'en demeurassent bien fort offancez, et Monseigneur griefvement
attristé et fort ulcéré en son cueur;</p>

<p>Mais leur ayant semblé, à ceste heure, qu'ilz estoient bien esclarcys
de ces doubtes par la ferme persuasion, qu'ilz se sont donnez
avec très grand fondement de rayson, qu'il n'y avoit que toute
sincérité et candeur ez présentes démonstrations de la dicte Dame, et
qu'ilz ont estimé que leur bonne affection en cest endroit, et celle
de Monsieur ne pourroient estre que bien prinses d'elle, ny que bien
agréables à Dieu et très honnorables devant la face de toutz les humains,
ils s'estoient résoluz de la luy faire entendre avec l'honneste
respect qui estoit deu à sa grandeur.</p>

<p>Et ainsy avoient dépesché le S<sup>r</sup> C.....<a name="FNanchor_4" id="FNanchor_4" href="#Footnote_4" class="fnanchor">[4]</a> avec lettres de créance à
la dicte Dame pour la supplier de trouver bon qu'ilz luy peussent
<span class="pagenum"><a id="Page_63"> 63</a></span>
tretter Monsieur, leur filz et frère, en mariage; et qu'elle eust agréable
qu'ilz le luy offrissent, comme, dès à présent, ilz le luy offroient,
avec toute habondance d'amytié et de bonne affection, et
avec toutz les moyens, forces et commoditez, qui pourront jamais
estre en la couronne de France, pour en orner, honnorer et establyr
la grandeur de la sienne, sellon les conditions qu'ilz luy avoient
envoyées;</p>

<p>Qu'ilz ne vouloient user, en l'endroict d'une tant vertueuse et tant
accomplye princesse, d'aultres raysons ny persuasions de ce party,
sinon de la prier qu'elle le vollût mesurer pour tel, comme sa prudence
sçavoit bien juger qu'il estoit, et que, comme au regard d'elle
ilz l'estimoient très grand et très honnorable pour Monsieur, ainsy
s'esforceoient ilz, du costé de Monsieur, le luy randre à elle le plus
heureux et le plus accomply qu'il leur seroit possible.</p>

<p>Cella desiroient ilz, à ceste heure, qu'ayantz parlé clairement de
leur part, elle leur vollût aussi randre sa responce bien claire, et si,
d'avanture, elle la leur fezoit conforme à leur honneste desir, que tout
ainsy qu'ilz se résolvoient de ne cercher en rien à jamais que l'advancement
de la grandeur, de l'honneur et réputation de la dicte
Dame, sa commodité et contantement, ainsy la prioyent ilz d'avoir
pareil esgard à la conservation de leur honneur et réputation, de
celle de Monsieur; et que pour obvier à la malice de ceulx, qui vouldroient
apporter de l'empeschement, et, possible, de l'escandalle en
ce propos, qu'il luy pleust le conduyre secrectement et sans longueur,
de son costé, comme ilz le tiendroient secrect et le presseroient,
aultant qu'il leur seroit possible, du leur, pour le randre plustost
conclud que divulgué; et puys ilz y adjouxteroient toutz les honneurs,
respectz et aultres dignes observances, qu'ilz cognoistroient
bien estre deues à la grandeur de la dicte Dame.</p>

<p class="p2 center">LE PROPOS A ESTÉ OUY, AVEC GRAND DESIR ET ATTENTION,</p>

<p class="hanging">De la dicte Dame auquel le dict S<sup>r</sup> de La Mothe a estimé estre besoing de
n'obmettre rien des susdictes particullaritez; et elle, d'une fort bonne et
fort modeste façon, luy a respondu:</p>

<p>Qu'elle vouloit bien employer, en l'endroict du Roy et de la
Royne Très Chrestienne, toutes les sortes de grandz mercys, que
le bonheur et le grand honneur, qu'ilz luy pourchassoient, par l'offre
d'une chose si excellente et pleyne de toutes perfections, et tant
conjoincte à Leurs Majestez, comme estoit Monsieur, leur filz et
<span class="pagenum"><a id="Page_64"> 64</a></span>
frère, l'avoient desjà obligée de leur randre, et remercyoit Dieu
qu'il eust miz de toutes partz une bonne correspondance de vollontez,
et le prioyt d'y adjouxter aussi sa bénédiction et sa saincte
faveur;</p>

<p>Que, quand feu monsieur le cardinal de Chatillon luy avoit ouvert
ce propos avec de grandes raysons et de bien honnestes persuasions,
lesquelles elle a récitées par le menu, mais seroient longues
à mettre icy, où toutesfois elle n'avoit veu aultre fondement que de
la bonne affection de ce seigneur et d'une lettre de Telligny, elle ne
s'estoit guières advancée; et, encor que despuys il luy eust faict
veoir aulcuns signes de la bonne intention de la Royne Mère, et que
le S<sup>r</sup> de La Mothe luy en eust aussi commancé de toucher quelque
mot, non toutesfois que en simples termes de bon desir qu'il y avoit,
elle, pour son honneur, n'avoit peust user de plus grande expression
que de donner entendre qu'elle estoit conseillée de se maryer, et
résolue que ce ne seroit jamais qu'avec un prince de sa qualité; et
puys, sur le rapport, que milord de Boucard luy avoit fait des honnorables
propos que la Royne Mère luy avoit tenuz, elle avoit respondu
un peu plus ouvertement à Sa Majesté par le S<sup>r</sup> de Valsingan.</p>

<p>A ceste heure, que le dict S<sup>r</sup> de La Mothe luy avoit clairement
exposé la vollonté de Leurs Majestez Très Chrestiennes, et de Mon
dict Seigneur, conforme à ce que le S<sup>r</sup> Cavalcanty, sur les lettres
de créance, luy en avoit dict, elle ne luy temporiseroit guières la
sienne, en laquelle elle prioyt Leurs dictes Majestez de croyre que
toute vérité et sincérité s'y trouveroit, comme elle l'espéroit aussi
trouver en la leur;</p>

<p>Et qu'on ne pouvoit dire qu'en l'endroict de nul prince, qui l'eust
faicte requérir, elle eust uzé de simulation; car au Roy d'Espaigne,
qui premier luy en avoit faict parler, elle s'estoit incontinent excusée
par l'escrupulle de sa consience, qui ne luy permettoit d'espouser
celluy qui avoit esté mary de sa s&oelig;ur, et aulx princes de Suède et de
Dannemarc elle leur avoit, dans huict jours, si expressément faict
respondre qu'elle ne se vouloit encores maryer, qu'ilz n'avoient heu,
après cella, nulle occasion de plus s'y attandre. Le propos du Roy
estoit venu lorsqu'il estoit encores bien jeune, et elle luy avoit tout
aussitost faict entendre sa rayson et response. Au regard de l'archiduc
Charles, elle confessoit qu'il luy avoit esté usé de longueur,
à cause des troubles et empeschemens qui estoient survenus au
monde, mais il s'apercevoit meintenant qu'il n'y avoit point heu de
feintize;<span class="pagenum"><a id="Page_65"> 65</a></span>
Et s'estoit bien aperceue la dicte Dame que l'excuse, dont elle
avoit usé envers le Roy d'Espaigne, n'avoit esté prinse de bonne
part, car jamais despuys il ne l'avoit aymée; dont, au propos, qui
se offroit meintenant, elle se vouloit bien garder de n'altérer en
rien la bonne amytié qu'elle avoit avec Leurs Majestez Très Chrestiennes,</p>

<p>Les priant de considérer, en ce qui concernoit les choses d'Escoce,
que, si Monsieur, leur filz et frère, avoit à estre son seigneur et mary,
le bien et l'utillité de l'Angleterre luy seroient commiz, et que les
dangiers, qui y pourroient advenir par le moyen de la Royne d'Escoce,
seroient plus facilles de remédier pendant qu'elle seroit entre
ses mains que si elle en estoit dehors;</p>

<p>Qu'au reste elle n'avoit moindre soin qu'avoient Leurs Majestez
Très Chrestiennes de tenir l'affaire secrect, et pouvoit jurer de ne l'avoir
encores communiqué que au comte de Lestre et à milord de
Burlay, ausquelz elle avoit monstré les articles, que le dict Cavalcanty
luy avoit baillez; ès quelz la plus grande [difficulté] se
monstroit aulx deux premiers, parce qu'il n'estoit expédiant qu'aulcune
de toutes les cérémonies requises à une nopce d'un roy et
d'une royne héréditayre de ce royaulme y fussent obmises;</p>

<p>Et, quant à ottroyer l'exercice de la religion catholique à Monsieur
et à ses domestiques, c'estoit ce où l'on avoit toutjour le plus
contradict à l'archiduc Charles, et qu'elle desiroit que cella s'accommodât
en quelque bonne sorte, priant le dict S<sup>r</sup> de La Mothe de
ne s'y vouloir monstrer plus difficile que, possible, Monsieur mesmes
ne le vouldroit estre.</p>

<p class="p2 center">A CES DEUX DERNIERS POINCTZ<br />
le dict S<sup>r</sup> de La Mothe a respondu:</p>

<p>Que le Roy et la Royne seroient très marrys qu'aulcune des cérémonies
accoustumées deffaillys en la cellébration de ce mariage, lequel
ilz desiroient veoir orné de toutes ses plus dignes solennitez,
pourveu que la religion et la conscience de Monsieur n'y fussent
offancées; mais, comme desjà plusieurs aultres mariages avoient esté
faictz en la Chrestienté entre personnes de diverse religion, et le
couronnement aussi de l'Empereur avoit esté cellébré avec l'assistance
des princes ellecteurs, qui sont de l'une et de l'aultre, ainsy
se pourroit solemniser cestuy cy sans contraindre la conscience des
espousez; et qu'au reste le dict S<sup>r</sup> de La Mothe croyoit qu'elle ne
vouldroit si mal tretter ce prince que de le priver de l'exercice de sa
<span class="pagenum"><a id="Page_66"> 66</a></span>
religion, ny luy vivre un seul jour sans l'avoir, ains au contraire
qu'elle l'auroit en mauvaise estime, si, pour chose du monde, il en
vouloit rien quicter.</p>

<p class="p2 center">LA DICTE DAME A RÉPLIQUÉ:</p>

<p>Qu'elle avoit esté couronnée et sacrée sellon les cérémonies de
l'esglize catholique, et par évesques catholiques, sans toutefois assister
à la messe, et qu'elle seroit marrye de croyre que Monsieur vollût
quicter sa religion: car, s'il avoit le cueur de délaysser Dieu,
il l'auroit bien aussi de la laysser à elle, mais me prioyt de conférer
de toutes ces choses avec les dicts comte de Lestre et milord de
Burlay.</p>

<p class="p2 center">AU PARTIR DE LA DICTE DAME,</p>

<p class="hanging">estant icelluy de La Mothe entré en conférance des dictes choses, aulx mesmes
termes que dessus, avec les dicts de Lestre et Burlay, icelluy de Burlay,
pour les deux, lui a respondu:</p>

<p>Que la grandeur de cest affaire se monstroit en ce qu'il estoit question
de joindre deux royalles personnes ensemble, et faire par ce
moyen la conjonction de deux grandz royaulmes, en quoy, puysque
la Royne, leur Mestresse, parmy la fidellité de tous ses aultres
conseillers, avoit choisy la leur, pour à eulx seulz commettre le
propos, ilz se sentoient très obligez de cercher ce qui seroit pour
son honneur, pour son proffict et encores pour sa conscience;</p>

<p>Qu'ilz confessoient qu'ilz luy avoient conseillé de se maryer, et,
quant ilz avoient veu que sa vollonté y estoit disposée, ilz l'y avoient
confortée davantaige comme à chose très honnorable pour elle, et
très nécessaire pour son royaulme, et encores utille à eulx deux,
et pleyne de louange à ses conseillers, et générallement desirée de
toutz ses subjectz; et en ce que le party se offroit avec Monsieur le
duc d'Anjou, prince fleurissant en beaulté, en jeunesse et en toutes
sortes de vertu, yssu d'un très illustre sang, et d'une des plus royalles
maysons de toute la terre, qui avoit ung très puyssant roy de
frère, et une très saige et très vertueuse royne de Mère, et luy
mesmes estoit très acomply en toutes sortes de perfection, ne failloit
doubter qu'ilz ne l'aprouvassent, qu'ilz ne le desirassent, et
qu'ilz ne remercyassent Dieu d'avoir réservé ung si grand heur à
leur Mestresse, laquelle, en tout le circuyt du monde, n'eut peu
rencontrer ung plus honnorable, ny plus convenable party que cestuy
cy;</p>

<p><span class="pagenum"><a id="Page_67"> 67</a></span>
Et pourtant, sur la correspondance qui s'y voyoit desjà des deux
costez, et que, de celluy de la dicte Dame, ne failloit plus doubter
que la disposition n'y fût très bonne, comme fondée en honneur, en
utillité et possible en nécessité, et Mon dict seigneur d'Anjou cogneu
très desirable, (duquel ilz vouloient encores dire ce mot, qu'on n'avoit
jamais ouy une seule nouvelle de luy en ce royaulme, qui ne
fût à sa très grande louange), ilz jugeoient que le propos estoit pour
venir bientost à ung bien heureux acomplissement, si d'avanture la
durté d'aulcunes condicions, que le S<sup>r</sup> Cavalcanty avoit apportées,
n'y donnoit empeschement.</p>

<p>Sur lesquelles ilz considéroient que la Royne, leur Mestresse, quant
à celles qui concernoient la religion, n'en pouvoit ny devoit ottroyer
pas une, qui peult offancer sa conscience ou troubler l'ordre
de son royaume, ny apporter escandalle à ses subjectz; et, quant
aulx aultres, qu'il importoit bien fort à sa réputation qu'on ne luy en
diminuât aulcune, de toutes celles qui avoient esté réservées à la
feu Royne Marie, sa s&oelig;ur, par son contract de mariage avec le Roy
d'Espaigne.</p>

<p class="p2 center">A CELLA LE DICT DE LA MOTHE,</p>

<p class="hanging">après leur avoir bien fort gratiffié leurs bonnes paroles, leur a respondu:</p>

<p>Qu'ilz sçavoient bien que Monseigneur estoit catholique, prince
duquel l'honneur et la réputation de sa vertu ne pouvoit comporter
qu'il obmist rien des choses qui apartenoient à sa religion, et que
Dieu luy avoit formé la conscience dans un cueur si ferme, si généreux
et tant plein de magnanimité, qu'il choysiroit plustost la mort
que d'y avoir souffert nulle offance; mesmes que la Royne, leur
Mestresse, luy venoit de signifier assés expressément qu'elle l'auroit
en très mauvaise estime s'il habandonnoit son Dieu, car craindroit
qu'il l'abandonnast bientost après à elle. Toutesfois Mon dict Seigneur
ne requéroit qu'on luy ottroyast aultre chose en cella, sinon
de ne priver luy et ses domestiques du libre exercice de leur religion,
ce que si on luy mettoit en difficulté, il auroit occasion de doubter
assés de tout le reste.</p>

<p>Et au surplus, encor que le Roy d'Espaigne, quant il espousa la
Royne Marie, fût aparant héritier de plus de royaulmes et d'estatz
que Monseigneur, il ne le passoit toutesfoys en nulle de toutes les
autres excellentes qualitez d'ung très grand et d'ung très royal
prince, et, possible, les avoit il, à ceste heure, plus convenables à
ce royaulme que n'avoit heu lors le dict Roy d'Espaigne, qui n'estoit
<span class="pagenum"><a id="Page_68"> 68</a></span>
passé icy pour estre aulcunement anglois, ains pour faire l'Angleterre
sienne; et ilz voyoient bien que Monseigneur se venoit tout
donner à la Royne, leur Mestresse, et à eulx, pour n'estre jamais
aultre que tout à elle et entièrement leur, par ainsy qu'il le failloit
bien tretter, luy donner ung bon et grand entretennement, et luy
faire les advantaiges que sa grande qualité et sa bonne intention
méritoient.</p>

<p class="p2 center">APRÈS CELLA,</p>

<p class="hanging">par l'ordre que les dicts de Lestre et Burlay ont donné de pouvoir secrectement,
et quelquefoys de nuict, convenir ensemble, en la mayson du jardin
de Ouestmestre, l'on a tiré d'eulx, non sans beaucoup de difficulté, les
responces que le dict Cavalcanty a emporté.</p>

<p>Sur lesquelles, ayant despuys esté faict par le dict de La Mothe
plusieurs vifves remonstrances à la dicte Dame, et pareillement à
iceulx de Lestre et de Burlay, pour y avoir de la modération, elle et
eulx se sont d'un costé si fermement persuadez que Leurs Majestez
Très Chrestiennes et Monseigneur s'en contanteroient, (et de l'aultre
ilz n'ont ozé, parce qu'ilz n'estoient que deux du conseil à tretter
l'affaire, s'eslargir davantaige), qu'il n'a esté possible d'y rien plus
obtenir pour ce coup; et a heu prou à faire à icelluy de La Mothe,
de persuader à la dicte Dame qu'elle deust respondre à la lettre de
Monseigneur, car disoit que la plume luy tumberoit de la main, et ne
sçauroit avec quel estille luy parler, et que, par la lettre qu'elle escriproit
à la Royne, elle la prieroit de satisfaire pour elle vers luy,
n'ayant encores jamais escript à nul des aultres princes, qui avoient
prétendu de l'espouser, sinon une seulle foys à l'archiduc Charles, en
termes fort esloignez de mariage. Et néantmoins, ayant enfin donné
lieu à sa bonne vollonté, et à l'instance du dict S<sup>r</sup> de La Mothe, elle
a faict responce à Mon dict Seigneur.</p>

<p>Et icelluy de La Mothe a adverty le dict Cavalcanty d'aulcunes considérations,
par lesquelles luy semble que la durté des responces de
ceulx cy se pourra modérer à l'honneur et satisfaction de Mon dict
Seigneur; dont sera bon d'essayer si le S<sup>r</sup> de Valsingan s'y vouldra
condescendre, et se tenir ung peu ferme en cella; mais, quant l'on
ne pourra obtenir mieux, il fauldra veoir de quoy l'on se pourra passer,
et ne laysser pour cella de conclurre, car, estant estably par
deçà, il obtiendra de ceste princesse et des siens encores plus que
ce qu'il demande, mais fault estre adverty que la froideur de
dellà réchauffe ceulx cy, et quant l'on y veoit de la challeur, ilz
<span class="pagenum"><a id="Page_69"> 69</a></span>
monstrent de se refroydir: et semble aussi qu'il sera bon de ne les
laysser entrer en extraordinaires demandes, car ce ne seroit qu'une
longueur de négociation, si l'on leur en escoutoit une seulle, et en
admèneroient toujours d'aultres, qui enfin conduyroient l'affaire en
ropture.</p>
</div>

<h2 class="p4 center">CLXXIII<sup>e</sup> DÉPESCHE</h2>

<p class="center">&mdash;du <span class="roman">xxiii</span><sup>e</sup> jour d'apvril 1571.&mdash;</p>

<p class="center">(<i>Envoyée jusques à Calais soubz la couverte du S<sup>r</sup> Acerbo.</i>)</p>

<p class="hanging indent">Mauvais état des affaires de Marie Stuart.&mdash;Exécution en Écosse de l'archevêque
de Saint-André.&mdash;Nouvelles d'Irlande et des Pays-Bas.</p>

<p class="p2 left5 smcap">Au Roy.</p>

<p>Sire, j'ay miz peyne de donner, par le contenu de vostre
dépesche du <span class="roman">xi</span><sup>e</sup> du présent, le plus de consolation,
qu'il m'a esté possible, à la Royne d'Escoce, laquelle ne
fault doubter que n'en heust fort grand besoing pour l'ennuy
qu'elle a prins de l'interruption de son tretté, et de la
surprinse de Dombertran, qui sont deux accidans qui esloignent
bien fort les affaires de sa restitution; et croy,
Sire, que nulle aultre chose luy pouvoit venir meintenant
à plus de sollagement que ceste persévérance qu'elle voit
de la constante affection et bonne vollonté de Vostre Majesté
envers elle, ce qui contante aussi grandement ceulx
qui luy veulent bien par deçà. Encores présentement, Sire,
l'on me vient d'advertyr que le comte de Lenoz a faict exécuter
l'archevesque de S<sup>t</sup> André<a name="FNanchor_5" id="FNanchor_5" href="#Footnote_5" class="fnanchor">[5]</a>, frère du duc de Chastellerault,
<span class="pagenum"><a id="Page_70"> 70</a></span>
qui sera une aultre griefve offance à la dicte Dame,
et semble que d'icy l'on ayt aussi envoyé essayer le dict de
Lenoz s'il vouldra mettre Dombertran ez mains des Anglois;
à quoy je metz et mettray bien toutz les obstacles
qu'il me sera possible: Le S<sup>r</sup> de Vérac a esté conduict à
Esterlin, auquel, à ce que j'entendz, l'on a heu du respect
pour estre serviteur de Vostre Majesté.</p>

<p>La tenue de ce parlement a esté délayssée le lundy
aoré<a name="FNanchor_6" id="FNanchor_6" href="#Footnote_6" class="fnanchor">[6]</a>, et l'a l'on recommancée le jeudy de Pasques. Il
semble qu'elle ne s'achèvera sans quelque nouveaulté. Milord
Sideney pourchasse instantment d'estre deschargé de
sa commission d'Yrlande, et dict on qu'ayant assés heureusement
conduict, jusques à ceste heure, les choses de
dellà, il y crainct une mutation de fortune, car il y veoit le
peuple fort alliéné de l'affection des Anglois et tout adonné
à la religion catholique, et qui n'attand rien en plus grande
dévotion que la venue d'Estuqueley, et de Fitz Maurice;
mais je n'entendz point qu'on y envoye encores que milord
Grey pour commander, en absence du dict Sideney, lequel
cependant aspire à estre grand maistre d'Angleterre.</p>

<p>La troupe des vaysseaulx du prince d'Orange se grossit
toutjour en ceste mer estroicte, et m'a l'on mandé, de la
coste de dellà, qu'ilz pillent aussi bien les François que les
Flamans, mais ne m'en estant encores venue nulle expécialle
plainte, je n'en ay faict aussi encores pas une à ceulx
cy. Le depputé de Flandres poursuyt toutjour la conclusion
de l'accord des prinses, mais il cognoist bien que sa négociation
<span class="pagenum"><a id="Page_71"> 71</a></span>
est, de jour en jour, prolongée, pour attandre le
retour du jeune Coban. Sur ce, etc.</p>

<p class="right">Ce <span class="roman">xxiii</span><sup>e</sup> jour d'apvril 1571.</p>

<h2 >CLXXIV<sup>e</sup> DÉPESCHE</h2>

<p class="center">&mdash;du <span class="roman">xxviii</span><sup>e</sup> jour d'apvril 1571.&mdash;</p>

<p class="center">(<i>Envoyée exprès jusques à Dièpe.</i>)</p>

<p class="hanging indent">Propositions agitées dans le parlement.&mdash;Affaires d'Écosse.&mdash;Sollicitation
faite par Marie Stuart d'un prompt secours.&mdash;Armemens à Londres et
dans les Pays-Bas.</p>

<p class="p2 left5 smcap">Au Roy.</p>

<p>Sire, il n'a esté encore guières rien proposé d'importance
en ce parlement, que les deux poinctz que je vous ay desjà
mandez, contre ceulx qui ne vouldroient faire expresse profession
de la religion protestante, et contre ceulx qui oseroient
appeler ceste princesse sismatique ou séparée de l'esglize,
ou qui présumeroient, tant qu'elle vivra, et qui mesmes
auroient desjà présumé de s'atribuer tiltre à ceste couronne,
pour punir les premiers de prison perpétuelle et de confiscation
de leurs biens, et les segondz déclairez eulx et leurs
descendans à jamais attainctz de lèze majesté, et ont adjouxté
ung tiers article contre les fuytifz du North, pour
confisquer leurs biens et personnes; mais de tant que ces
choses ont esté proposées trop véhémentes, l'on a commiz
certains depputez à les modérer, pour, puys après, les fayre
sortyr en loy. Et m'a l'on dict, Sire, que la dicte Dame,
en ce qu'elle a peu cognoistre qu'on vouloit toucher au
droict de la Royne d'Escoce pour la priver de la succession
de ce royaulme, n'y a vollu consentyr, et en a faict rompre
<span class="pagenum"><a id="Page_72"> 72</a></span>
les billetz. Meintenant se commence à parler du subcide,
lequel pourra monter à six centz mil escuz, et affin d'avoir
bientost la conclusion d'icelluy, la dicte Dame presse bien
fort tout le reste, de sorte qu'on espère que le dict parlement
sera tantost finy, ou qu'il sera prorogé à ung aultre
temps.</p>

<p>Les choses d'Escoce, nonobstant la prinse de Dombertran
et l'exécution de l'archevesque de S<sup>t</sup> André, ne monstrent
succéder tant au gré de ceulx cy comme ilz espéroient, car
la part de la Royne d'Escoce, despuys que l'armée d'Angleterre
a esté retirée, est toutjour demeurée plus forte et
plus authorisée que l'aultre, et ne voyent les Anglois qu'il
soit bien facille d'avoir Dombertrand entre leurs mains,
parce que ceulx qui l'ont en garde sont toutz escouçoys;
et j'ay desjà faict prandre ung escrupulle à la comtesse de
Lenoz que cella tendroit à déshériter son petit filz, et que
son mary perdroit toutz ses amys en Escoce, et seroit honteusement
déchassé du pays, s'il se layssoit contraindre à
bailler cette place. La Royne d'Escoce vous escript amplement,
et m'apelle à tesmoing comme elle s'est toutjour
sincèrement conformée à l'intention de Vostre Majesté, et
que, sans cella, elle ne se fust attandue au tretté, duquel
voyant à ceste heure l'interruption, et que la surprinse
de Dombertrand est advenue pendant que l'on estoit en
conférance, elle estime que l'injure touche en aussi grand
part à Vostre Majesté comme à elle mesmes; et pourtant
vous requiert, Sire, qu'il vous playse pourvoir meintenant
à la seureté de Lislebourg, qui est place trop
plus importante que n'estoit Dombertrand, ensemble à
la conservation de ceulx de son party, lesquelz avec la
dicte place sont pour se randre facilement maistres du
<span class="pagenum"><a id="Page_73"> 73</a></span>
pays, si une trop grande force d'Angleterre ne s'y oppose;
et pourtant demande qu'il soit consigné à Chesolme,
contrerolleur des monitions du chasteau de Lislebourg,
douze miliers de pouldre, dix de grosse et deux de grenée,
deux aultres miliers de salpètre rafiné, quarante harquebouzes
à crocq de fonte, deux centz bouletz de collouvrine,
aultant de bastarde et six cens de moyenne, cent corseletz
completz, et deux foys aultant de morrions, deux cents piques
avec leurs fers, deux centz harquebouzes à main avec leurs
fornymens, et cent hallebardes, trente tonneaulx de vin,
deux tonneaulx en vinaigre et douze poinçons de lard;
mais surtout elle vouldroit qu'il y eust dedans quelques soldats
françoys bien expérimentez à la garde et deffance
d'une place. Et de tant, Sire, qu'il a esté desjà miz ordre
à une partie de cella, le reste se pourra faire à peu de coust.
Aussi mande la dicte Dame que vingt navyres de ses rebelles
sont prestz à partyr pour France, lesquelz elle vous
suplie, Sire, de faire arrester tant biens, vaysseaulx que
personnes, car a opinion que cella servyra grandement à
son affaire.</p>

<p>Et parce que j'ay entendu que le S<sup>r</sup> de Vérac s'est
desjà embarqué pour aller trouver Vostre Majesté, il vous
pourra randre plus particullier compte de l'estat des choses
de dellà pour y pouvoir plus seurement dellibérer; seulement
j'adjouxteray icy, Sire, qu'il me semble ne pouvoir
revenir qu'à l'honneur et réputation de voz affaires,
et nullement au préjudice d'iceulx, que Vostre Majesté
s'employe, sans offance des Anglois, à conserver l'Escoce,
sellon que les alliances et confédérations anciennes vous y
obligent; mêmes qu'en ceste court se parle d'y faire encores
une expédition avec grande espérance qu'on pourra
<span class="pagenum"><a id="Page_74"> 74</a></span>
emporter le chasteau de Lislebourg, et s'impatronyr d'une
partie du royaulme.</p>

<p>Il se faict icy une grande provision d'armes par les particulliers,
et remonte l'on à neuf en la Tour de Londres
soixante canons ou collouvrines, partie à rouage de navyres,
partie pour batterie, et ne se descouvre encores pour
quelle entreprinse c'est, qui me faict avoir toutjour craincte
de l'Escoce. Il est vray qu'ilz disent que le duc d'Alve
arme trente six navyres en Olande; et que le duc de Medina
Celi, lequel, sellon les adviz qu'ilz ont, vient par
terre, envoye une armée par mer avec trois mil Espaignolz;
et, nonobstant qu'on leur ayt asseuré que Estuqueley
estoit prest à partir, le <span class="roman">xxviii</span><sup>e</sup> du passé, pour suyvre
dom Joan d'Austria en Itallie, affin d'aller parler au Pape,
ilz ne layssent pour cella de monstrer qu'ilz se craignent du
costé d'Yrlande.</p>

<p>Cependant le S<sup>r</sup> de Lumbres est party de Plemmue,
le <span class="roman">V</span>e de ce mois, avec cinq bons navyres fort bien armez
et artillez, pour aller à la Rochelle, et m'a l'on asseuré
qu'il a emporté soixante dix mil escuz en or et une aultre
assés bonne somme en argent monoyé, ou billon. Le bastard
de Briderode est demeuré en ceste mer estroicte
avec douze ou quinze aultres vaysseaulx, dont y en a
quelques ungs d'assés bons. Monsieur l'ambassadeur d'Espaigne
et le depputé de Flandres s'en pleignent assés, mais
ilz font estat, à ce qu'ilz m'ont dict, de n'espérer aulcune
bonne expédition en cella, ny en l'affaire des prinses, jusques
à ce que le jeune Coban soit de retour. Sur ce, etc.</p>

<p class="right">Ce <span class="roman">xxviii</span><sup>e</sup> jour d'apvril 1571.</p>

<p><span class="pagenum"><a id="Page_75"> 75</a></span></p>

<h2 class="p4 center">CLXXV<sup>e</sup> DÉPESCHE</h2>

<p class="center">&mdash;du <span class="roman">ii</span><sup>e</sup> jour de may 1571.&mdash;</p>

<p class="center">(<i>Envoyée jusques à la court par le S<sup>r</sup> de Sabran.</i>)</p>

<p class="hanging indent">Audience.&mdash;Discussion des affaires d'Écosse.&mdash;Nécessité d'une nouvelle
déclaration du roi que son intention est d'envoyer des troupes en Écosse.&mdash;Subside
demandé au parlement.&mdash;Négociation des Pays-Bas.&mdash;<em>Lettre
secrète à la reine-mère.</em> Détails confidentiels sur la négociation du mariage
avec Leicester, lord Burleigh, le duc de Norfolk, et lord de Lumley.</p>

<p class="p2 left5 smcap">Au Roy.</p>

<p>Sire, j'ay tenu à la Royne d'Angleterre les honnestes
propos, que Vostre Majesté me commandoit par sa dépesche
du <span class="roman">xii</span><sup>e</sup> du passé, touchant le playsir que ce vous
estoit qu'elle eust prins à bon gré les faveurs qu'aviez faictes
à ceulx des siens, qu'elle vous avoit naguières envoyez,
et luy ay touché ung mot de la bonne provision qu'aviez
donnée à réprimer les désordres advenuz à Roan contre
ceulx de la nouvelle religion, et comme vostre intention,
et celle de la Royne et de Monseigneur, demeuroient très
fermes en l'entretennement de vostre éedict, de sorte que
vous la pouviez asseurer qu'il seroit inviolablement observé.</p>

<p>La dicte Dame, après m'avoir répété plusieurs choses
honnorables, que les siens luy récitoient encores toutz les
jours de leur voyage de France, m'a dict qu'elle vous
cuydoit avoir beaucoup honnoré et obligé en vous envoyant
son ambassadeur, mais qu'elle se trouvoit trop plus
honnorée et obligée de Vostre Majesté pour l'avoir trop
favorablement receu; et a suyvy qu'elle louoit infinyement
vostre vertueuse dellibération de vouloir meintenir la paix
en vostre royaulme, et que desjà vous avez faict concepvoir
<span class="pagenum"><a id="Page_76"> 76</a></span>
au monde que vostre parolle seroit vrayment royalle,
et toute pleyne de certitude, et de vérité; dont ne failloit
doubter qu'elle ne rendît aussi la réputation de Vostre Majesté
et celle de voz affaires toute comble d'honneur et
d'infinité de proffictz.</p>

<p>J'ay continué, (touchant ce que son ambassadeur avoit
racompté à la Royne, vostre mère, des difficultez qui s'estoient
trouvées au tretté de la Royne d'Escoce, et de l'opinion
qu'il avoit que les instances, que me commandiez
assés souvent de faire en cella à la dicte Dame, luy estoient
ennuyeuses), que je layssois bien à son dict ambassadeur
de luy avoir faict entendre combien il avoit cogneu estre à
vous mesmes, Sire, et à la Royne, vostre mère, et à
Monseigneur, très ennuyeux que les choses n'eussent prins
le bon chemin d'accord qu'elle vous avoit promiz, et faict
plusieurs fois espérer; et que néantmoins elle vous feroit
grand tort si ne croyoit fermement qu'en ce que vous aviez
cy devant cerché, et que vous cercheriez cy après d'acquitter
en cest endroict le deu de vostre honneur et de
vostre obligation, que vous n'eussiez aussi regardé, et
que vous ne regardissiez encores que l'honneur pareillement,
et la réputation de la dicte Dame, sa seureté et
celle de ses affaires, et tout son contantement y fussent
dilligentment observez.</p>

<p>Elle m'a respondu bénignement qu'elle estoit bien marrye
de ne vous avoir peu lors mander de meilleures nouvelles
du tretté, mais il n'y avoit heu ordre, à cause des contradictions
qui s'y estoient monstrées; mais il sembloit que
despuys les choses se fussent ung peu modérées, et qu'elles
pourroient encor réuscyr à la bonne fin que Vous, Sire, et
elle desiriez.</p>

<p><span class="pagenum"><a id="Page_77"> 77</a></span>
Je n'ay rien répliqué à cella; mais de tant, Sire, que
bientost se doibt faire une monstre généralle en ce royaulme,
et que le comte de Sussex inciste toujours luy estre permiz
qu'il puysse retourner encores une foys avecques une armée
en Escoce, Vostre Majesté advisera s'il sera bon que
je remonstre à la dicte Dame et à ceulx de son conseil
comme les seigneurs escouçoys, qui tiennent le party de
leur Royne, voyant que, par l'opiniastreté des aultres, le
tretté n'a peu succéder, et que, pendant la conférance,
le comte de Lenoz a surprins Dombertran, qu'ilz vous requièrent
très instantment de leur assister jouxte vostre promesse,
et sellon l'alliance qu'ilz ont avec vostre couronne;
et que vous voulez bien prier la dicte Dame de ne prandre
aulcune souspeçon ny deffiance si vous vous acquietez en
quelque partie de ce à quoy vostre honneur et debvoir vous
obligent vers eulx; car luy promettez et jurez que ce ne
sera pour aporter aulcun dommaige ou incommodité à elle,
ny à ses pays et estatz; par où, Sire, nous pourrons obtenir
ou que la dicte Dame accordera ouvertement que
puyssiez donner support à iceulx seigneurs qui le vous demandent,
sans qu'elle en soit offancée, ou qu'il soit layssé
aux Escouçoys mesmes de débattre entre eulx leurs diférandz,
sans que vous, ni elle, vous en mesliez; en quoy
semble que le party de la Royne d'Escoce prévauldra toutjour
contre l'aultre.</p>

<p>J'ay faict mencion à la dicte Dame de la bonne et
prompte expédition qu'avez faicte donner à trois requestes
de ses subjectz, que son dict ambassadeur vous avoit présentées,
ce qu'elle a heu très agréable, et m'a prié de
vous en remercyer grandement, et que, quant son dict
ambassadeur le luy aura mandé, elle vous en fera encores
<span class="pagenum"><a id="Page_78"> 78</a></span>
par luy mesmes remercyer davantaige. Le parlement se
continue toutjours, et le subcide est desjà comme tout
accordé, à quatre solz pour livre, sur les héritaiges, et deux
solz et demy sur l'aultre sorte de revenu. Les seigneurs
de ce conseil sont si vigilans, ez actions qui s'y font, qu'il
semble enfin qu'ilz y feront passer toutes choses sellon
l'intention de leur Mestresse. Il a esté faict une nouvelle
et bien estroicte ordonnance sur les courriers de Flandres
de sorte qu'il a plusieurs jours que nul, ny ordinaire, ny
aultre, n'y est allé ny venu. Le depputé du duc d'Alve
n'advance guière sur l'accord des prinses, car chacun jour
l'on luy met nouvelles difficultez en avant, et luy demande
l'on à ceste heure, que le dict duc ayt à payer les draps,
qu'il a prins des Anglois, au pris qu'il les a baillez aulx
soldats, qui monte un tiers davantaige qu'ilz ne valent;
et incistent les dicts Anglois ou qu'il leur fornisse argent
contant, ou bien qu'il donne cautions qui les contantent.
Sur ce, etc. <span class="i2">Ce <span class="roman">ii</span><sup>e</sup> jour de may 1571.</span></p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, parce que la dépesche, que milord de Burlay
a baillée au S<sup>r</sup> Cavalcanty, et la façon de le dépescher, ne
m'ont assés bien satisfaict, et m'ont faict monter plusieurs
doubtes en l'entendement, j'ay miz peyne, le plus que j'ay
peu, de m'en esclarcyr; et voycy, Madame, ce que j'ay
aprins depuys son parlement, vous supliant très humblement
prendre la peyne de le lyre, encor qu'il soit un peu
long:</p>

<p>C'est que le comte de Lestre m'a mandé que, du costé
<span class="pagenum"><a id="Page_79"> 79</a></span>
de deçà, l'on n'a que peur que nous nous réfroydissions, et
que, tout à ung mot, il ne tiendra plus qu'à nous que les
choses ne viennent à bon effect; qu'il estoit bien vray que je
me suys tenu ung peu trop ferme sur la religion, et que
Cavalcanty aussi, quant il avoit esté ouy à part, s'y estoit
monstré ung peu bien froid, et que je pouvois avoir cogneu
que la Royne, sa Mestresse, quant à elle, n'estoit que très
bien disposée au propos.</p>

<p>Sur quoy il m'est ressouvenu, touchant les articles des
responces, qui m'ont esté baillez, que la dicte Dame me
dict avoir commandé de modérer celluy des cérémonyes
des nopces, parce qu'elle estoit fort escrupuleuse aulx présages,
qui y pouvoient advenir, et qu'elle réputeroit à grand
malheur, si Monsieur, à cause de quelcune des dictes cérémonyes,
la délayssoit au millieu de l'acte, ou bien si
l'anneau nuptial tumboit en terre, et choses semblables;
que, touchant le poinct de la religion, elle ne vouloit que
Monsieur layssât la catholique, ny fût forcé en sa conscience,
et qu'elle le prioyt aussi de se contanter de ce qu'elle pouvoit
ordonner pour luy en cella, sans offancer la sienne, et
sans troubler l'ordre de son pays; qu'elle desiroit bien estre
quelquefoys accompaignée de luy, quant elle yroit à ses
prières, affin que ny d'elle ny des siens il ne fût veu détester
par trop leur religion, mais n'avoit trouvé bon qu'on heust
miz en l'article qu'il y demeureroit, en l'attandant jusques
à son retour; que Monsieur ne debvoit doubter qu'elle ne
lui pourveust bien honnorablement, au cas qu'il la survesquit,
et que, durant sa vie, tout ce qu'elle auroit luy seroit
commun.</p>

<p>Puys avoit ajouxté qu'elle se trouvoit encores estonnée
ez louanges de Monsieur, et qu'elle craignoit, y en ayant
<span class="pagenum"><a id="Page_80"> 80</a></span>
de si grandes, qu'il n'eust que faire d'elle; et s'estoit mise
à racompter celles qu'elle avoit ouy dire de son bon sens,
de sa prudence, de sa bonne grâce, de sa magnanimité et
de sa valleur aulx armes, de la beaulté et disposition de sa
personne, sans oublier de parler de sa main, comme d'une
des plus rares beaultez qu'on eust veu en France; et avoit,
puys après, suyvy, en ryant, qu'elle me feroit dire aussi
ung jour par Mon dict Seigneur, si les choses venoient à
bonne fin, que je debvois avoir plustost soubstenu son
party comme plus honorable, que celluy de la Royne d'Escoce.</p>

<p>Par lesquelz propos, qui étoient assés conformes aux
articles des responces qui avoient esté arrestez avecques
moy, je conceuz une fort bonne espérance du tout; dont
fuz fort esbahy et bien fort offancé, quant j'entendiz despuys
qu'on avoit dépesché en aultre sorte le dict Cavalcanty, et
n'ay peu descouvrir que cella soit procédé d'ailleurs que
de ce que la dicte Dame, avant le dépescher, communiqua,
comme j'entendz, le propos à trois autres de ses conseillers,
au Quiper, au marquis de Norampton et au comte de Sussex;
et néantmoins l'on m'a despuys asseuré, de trois et
quatre bons endroictz, que la dicte Dame n'a rien tant en
affection que de parachever ce mariage, et que jamais n'a
si longuement persévéré en nul aultre propos, comme elle
faict en cestuy cy, et ne peult comporter qu'on luy dye
qu'il y puisse avoir des difficultez pour l'interrompre, ny
veoir de bon &oelig;il homme en sa court qui tant soit peu
monstre de ne l'aprouver.</p>

<p>J'ay commancé quelque intelligence avec la comtesse de
Lenoz, par prétexte de luy promettre beaucoup de la
part de Voz Majestez pour son petit filz, si elle et le comte,
<span class="pagenum"><a id="Page_81"> 81</a></span>
son mary, se vouloient accorder avec la Royne d'Escoce,
et luy ay faict cognoistre que le propos de Monsieur ne luy
pourroit estre que très oportun, s'il venoit à bonne fin, car
si la Royne d'Angleterre debvoit jamais avoir enfans, la
dicte dame de Lenoz debvroit desirer qu'ilz fussent Françoys
pour la parfaicte unyon qui seroit toutjour entre eulx
et son dict petit filz; si elle n'en avoit poinct, ce seroit
Monsieur qui, se trouvant icy, advanceroit le droict de son
dict filz à ceste couronne contre toutz les aultres qui y prétendent;
et elle m'a mandé qu'elle supplioit Voz Majestez
de prandre son dict petit filz en vostre protection, et croyre
que son mary estoit très dévot et affectionné serviteur de
la couronne de France, comme ont esté ses prédécesseurs;
qu'elle, de sa part, vouloit et desiroit le mariage de Monsieur
avec sa Mestresse plus que chose du monde, et que,
tennant le lieu plus prez d'elle que nulle aultre de ce
royaulme, elle le luy avoit desjà conseillé et le luy persuaderoit
toutjour avec toute affection, et me donroit là dessus
toutz les advis qu'elle pourroit; que, pour ceste heure, elle
ne me pouvoit dire sinon que, par toutes les apparances et
conjectures qui se voyoient en la dicte Dame, elle monstroit
d'estre non seulement bien disposée, mais très affectionnée
au party de Mon dict Seigneur, et ne parloit ordinairement
que de ses vertuz et perfections, s'abilloit mieux, se resjouyssoit,
et se monstroit plus belle et plus gaye, en mémoire
de luy; qu'il estoit bien vray qu'elle ne communiquoit
plus ce propos aulx femmes, et sembloit qu'elle l'eust
entièrement réservé entre elle et le comte de Lestre et
milord Burlay; dont m'estoit besoing, pour en avoir plus
de lumyère, d'en accointer l'ung des deux.</p>

<p>Et, sur ce qu'il y a desjà quelques jours que j'avois prié
<span class="pagenum"><a id="Page_82"> 82</a></span>
les dicts de Lestre et Burlay de sonder la vollonté de la
noblesse de ce royaulme en ce propos, icelluy Burlay me
respondit, dez lors, que je ne doubtasse qu'elle n'y fût bien
disposée; et icelluy de Lestre m'a despuys mandé qu'il avoit
travaillé là dessus avec le duc de Norfolc pour le luy faire
trouver bon, qui estoit celluy qui tiroit plus de la dicte noblesse,
après luy, que tout le reste du royaulme; et qu'il
me pouvoit asseurer qu'ayant le Roy honnoré l'ung et l'aultre
de son ordre, il les trouveroit toutz deux très unys à
sa dévotion et très fermes au service de Monsieur, son frère.</p>

<p>Le dict duc, de sa part, parce que je luy avois desjà faict
quelque communication de ce propos, avec asseurance de
la vollonté de Voz Majestez vers luy et la Royne d'Escoce,
m'a envoyé dire qu'il m'en remercyoit, et qu'il se sentoit
très obligé à Voz Majestez de la considération qu'il vous
playsoit avoir d'eulx deux en cest affaire, auquel il m'avoit
desjà faict déclaration, de son cueur, qu'il se dellibéroit avec
toutz ses amys de s'y employer droictement, car se réputoit
tout oultre vostre serviteur, et que Monsieur, vostre
filz, ne doubtast plus qu'il ne fût obéy, révéré, et aymé en
ce royaulme, s'il y venoit, dont me prioyt d'en conclurre
bientost les choses, ès quelles il ne pouvoit cognoistre à
présent qu'il y fît sinon bon; mais ce luy seroit ung argument,
quant l'on y cercheroit de la longueur, de croyre
qu'il y eust de la simulation, et qu'aussitost qu'il la cognoistroit,
il me la feroit entendre: et a escript à l'évesque de
Roz qu'il me vollût ayder de toutz ses moyens et intelligences
en ceste cause, car il cognoissoit qu'il estoit besoing
d'avancer icy la réputation de la France, pour bien faire
les affaires de la Royne d'Escoce, lesquels affaires il
croyoit fermement que Monsieur, estant venu, ne les vouldroit
<span class="pagenum"><a id="Page_83"> 83</a></span>
laysser sans quelque accommodement, puysqu'ilz touchent
bien fort l'honneur du Roy, son frère, et le sien; et si,
d'avanture, il luy estoit faict quelque obstacle de n'y venir
point, il ne seroit que davantaige enflammé de les remédier;
par ainsy qu'il voyoit bien que l'amour ou la hayne de
Mon dict Seigneur envers la Royne d'Angleterre ne pouvoient
estre que très utilles à la Royne d'Escoce et à luy;
qu'il estimoit que de déclairer trop tost sa vollonté en ce
faict ne serviroit de rien, car la perplexité où la Royne,
sa Mestresse, se trouvoit encores quelque peu pour doubte
de luy, le luy feroit tant plus tost conclurre, et que mesmes
je prinse garde de ne m'ouvrir tant au comte de Lestre
qu'il peût cognoistre qu'il y eust nulle intelligence entre
icelluy duc et moy; néantmoins qu'il demeureroit ferme en
ce propos jusques à la mort.</p>

<p>Milord de Lomeley, pour gaiges de la vollonté du comte
d'Arondel, son beau père, du comte d'Ocestre et de luy en
cest endroict, m'a envoyé une bague, et m'a mandé que,
si je le trouvois bon, ilz s'employeroient de bon cueur et y
procèderoient par effectz, en lieu qu'ilz craignent que les
aultres n'y vont que de parolle; et qu'il ne se pouvoit persuader
encores qu'il n'y eust de la tromperie.</p>

<p>Le capitaine Franchot, qui a quelque peu de pratique
avec aulcuns de ce royaulme, m'est venu dire, sur le bruict
qui court de ce propos, que la Royne d'Angleterre en effet
ne pouvoit, ny vouloit, ny debvoit espouser Monsieur, et
que l'intention d'elle estoit seulement d'endormir Voz Majestez
sur les choses d'Escoce, affin de s'en impatronir, et
pour faire aussi que le Roy d'Espaigne condescende à
meilleures condicions vers elle, et pour contanter pareillement
ses subjectz, et authoriser enfin ses affaires dedans et
<span class="pagenum"><a id="Page_84"> 84</a></span>
dehors son royaulme; mais, quand bien le contrat seroit
faict et estipullé, que le mariage pourtant ne s'effectueroit jamais,
et qu'en tout évènement il y avoit desjà des ligues faictes
pour se fortiffier en ce royaulme contre les dangiers qui
pourront advenir du dict mariage. Sur quoy, voulant aprofondir
davantaige comme il sçavoit ces choses, il m'a respondu
qu'il s'en alloit en France, et en parleroit plus librement
de dellà, comme bon serviteur de Voz Majestez et de
Monseigneur, s'il en estoit interrogé.</p>

<p>J'ay esté despuy trouver la dicte Dame pour voir en quoy
elle continuoit; laquelle s'est layssée ayséement conduyre
en ce propos, et m'a dict que, s'il luy estoit jamais imputé de
s'y estre trop advancée pour avoir escript de sa main à Mon
dict Seigneur, premier que les choses fussent bien conclues,
qu'elle en rejetteroit toute la coulpe sur moy; qu'il falloit
bien, touchant les responces qui avoient esté baillées à
Cavalcanty, que vous l'excusissiez, si elle n'avoit peu mieulx
faire, car estoit contraincte de contanter les siens, qui l'estimeroient
peu affectionnée à leur religion, si elle condescendoit
ouvertement à tout ce que Monsieur demandoit
pour la sienne, lequel au reste elle n'entendoit qu'il fût en
rien contrainct contre sa conscience; qu'elle se vouloit pleindre
à moy de ce qu'ung homme, qui tenoit assés grand lieu,
avoit dict que Monsieur feroit bien de venir espouser ceste
vielle, laquelle avoit heu, l'année passée, tant de mal à une
jambe qu'elle n'en estoit encores bien guérye, ny possible
en guériroit jamais, et que, soubz le prétexte de cella, l'on
luy pourroit bailler ung brevage de France pour s'en deffaire,
de sorte qu'il se trouveroit veuf dans six ou sept
mois, pour, puys après, espouser, à son ayse, la Royne
d'Escoce, et demeurer roy paysible de ceste isle; et que ce
<span class="pagenum"><a id="Page_85"> 85</a></span>
propos ne l'avoit tant offancée pour le regard d'elle, comme
pour le regard de Monsieur, et de l'honneur de la couronne
d'où il estoit yssu.</p>

<p>A quoi j'ay respondu, avec détestation du propos, et
de celluy qui l'avoit tenu, que je la suplyois me dire d'où
il procédoit, affin que Voz Majestez et Mon dict Seigneur
vous en rescentissiez.</p>

<p>Elle a suyvy, en grand collère, qu'il n'estoit encores
temps de le nommer, mais que je m'asseurasse qu'il estoit
vray, et que bientost elle m'en feroit bien entendre davantaige;
et n'ay rien cogneu que continuation d'affection
en tout le parler de la dicte Dame, lequel a esté beaucoup
plus ample que je ne le puys mettre icy.</p>

<p>Au partir d'elle, le comte de Lestre m'est venu dire
qu'il estoit besoing que non seulement je fusse modéré sur
l'article de la religion, mais que je fisse en sorte que Voz
Majestez le vollussent laysser, ainsy couché qu'il est, affin
que Monseigneur, vennant par deçà, soit mieulx veu, et
embrassé avec plus d'affection de ceulx en qui la Royne,
sa Mestresse, a fiance, et qu'ilz n'ayent occasion d'inventer
rien qui puysse traverser ce propos; et que je vous asseure,
sur sa vie, qu'il aura pour luy et ses domestiques
l'exercisse de sa religion en privé, et obtiendra du reste
beaucoup plus qu'il ne voudra demander, quant il sera par
deçà; et que desjà luy mesmes avoit déclairé à la dicte Dame
que, puysqu'elle prenoit Monsieur pour son seigneur et mary,
qu'il luy porteroit égalle fidellité, obéyssance et service,
comme à elle; ce qu'elle avoit trouvé fort bon, et m'asseuroit
que, de jour en jour, elle se confirmoit davantaige en ce
bon propos, qui pourtant estoit besoing de le haster aultant
qu'il seroit possible.</p>

<p><span class="pagenum"><a id="Page_86"> 86</a></span>
Je trouve, Madame, que le dict comte va toutjour
droictement et d'une très bonne sorte en cest affaire; et
milord de Burlay monstre le semblable; mais, de tant que
je sçay l'extrême affection que icelluy Burlay porte à ceulx
de Herfort, et à traverser tout ce qui les pourroit empescher
de parvenir à ceste couronne, je crains que sa présente
démonstration ne soit que pour ne s'ozer opposer à
la vollonté de sa Mestresse, et qu'en effect il ne se faille
fyer en luy que bien à poinct; car j'ay desjà cogneu que sa
façon de négocier tend à mettre la matière en longueur. Par
ainsy, je persévère en ce que j'ay desjà mandé à Vostre Majesté
par le S<sup>r</sup> Cavalcanty, qu'il fault presser de passer les articles,
sans s'amuser à débattre les responces qu'on nous a
baillées, affin de demeurer promptement résoluz ou de la
conclusion ou de la ropture du propos; et me pardonne
Vostre Majesté si je luy escriptz tant de choses différantes;
car c'est ung affaire où il ne fault rien obmettre. Sur
ce, etc. <span class="i2">Ce <span class="roman">ij</span><sup>e</sup> jour de may 1571.</span></p>

<h2 class="p4 center">CLXXVI<sup>e</sup> DÉPESCHE</h2>

<p class="center">&mdash;du <span class="roman">vi</span><sup>e</sup> jour de may 1571.&mdash;</p>

<p class="center">(<i>Envoyée jusques à la court par l'homme de Walsingan.</i>)</p>

<p class="center font90">Refroidissement apporté dans la négociation du mariage par les rapports de
Walsingham.</p>

<p class="p2 left5 smcap">A la Royne.</p>

<p>Madame, ce peu de motz ne sont pour entièrement respondre
à la lettre de Vostre Majesté, ny à celle bien ample
que, par vostre commandement, M<sup>r</sup> de Foix, m'a escripte;
seulement, Madame, je vous signiffieray icy la réception
<span class="pagenum"><a id="Page_87"> 87</a></span>
des deux, et comme la Royne d'Angleterre, avant que
je les aye veues, avoit desjà leu celles que le S<sup>r</sup> de Valsingan
et le S<sup>r</sup> Cavalcanty luy avoient escriptes<a name="FNanchor_7" id="FNanchor_7" href="#Footnote_7" class="fnanchor">[7]</a>; ès quelles
elle a monstré n'y avoir trouvé de satisfaction, ains plustost
de l'offance. Et, sans que je luy ay franchement communiqué
voz honorables et vertueuses responces, et les
sages remonstrances du dict S<sup>r</sup> de Foix, qui sont les unes
et les aultres contenues en sa lettre, tout estoit gasté. Et
ne sçay encores, Madame, que juger de l'affaire, car la
dicte Dame m'a semblé estre plus restraincte au poinct de
la religion, que ce que M<sup>r</sup> le comte de Lestre m'avoit prié
dernièrement vous en escripre; mais je doibz conférer encores
aujourd'huy avecques elle, et avec le dict sieur comte,
et avec milord Burlay; desquelz je mettray peyne, sans
trop débattre les choses, de sentyr leur dernière résolution.
Cependant, parce que ce porteur est renvoyé présentement
avec quelque response, je adjouxteray seulement
icy que le dict sieur comte de Lestre m'a dict que le contenu
des lettres des dicts Valsingan et Cavalcanty estoit fort
différand de ce que M<sup>r</sup> de Foix mandoit. Je mettray peine
de le sçavoir et prieray à tant nostre Seigneur, etc.</p>

<p class="right">Ce <span class="roman">vi</span><sup>e</sup> jour de may 1571.</p>

<p><span class="pagenum"><a id="Page_88"> 88</a></span></p>

<h2 class="p4 center">CLXXVII<sup>e</sup> DÉPESCHE</h2>

<p class="center">&mdash;du <span class="roman">viii</span><sup>e</sup> jour de may 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Tournoi à Londres.&mdash;Opposition de la chambre des lords aux projets de la
chambre des communes.&mdash;Nouvelle crainte des Anglais d'une entreprise
sur l'Irlande.&mdash;Leurs plaintes contre les armemens faits en Bretagne.&mdash;Offre
de lord Burleigh de reprendre la négociation du traité d'Écosse.&mdash;Emportement
d'Élisabeth contre Marie Stuart.&mdash;Nouvelles d'Écosse, de la
Rochelle et de Flandre.</p>

<p class="p2 left5 smcap">Au Roy.</p>

<p>Sire, je commanceray ceste cy par dire à Vostre Majesté
qu'après le partement du S<sup>r</sup> de Sabran, lequel luy
aura peu compter ce qu'il a veu des jouxtes de la première
journée du tournoy, entreprins en ceste court au commancement
de may, j'ay esté prié d'assister encores aulx deux
suyvantes, ès quelles a esté, à la segonde, combattu à l'espée,
à cheval, et à la troisiesme à la pique et à l'espée, à
la barrière; et a vollu la Royne d'Angleterre que je l'aye
accompaignée à toutes trois, non sans faire plusieurs honnorables
mencions de semblables exercisses de Vostre Majesté
et des triomphes de vostre royaulme, ny sans qu'elle
ayt monstré de prandre ung singulier playsir à cest essay
des siens, lesquelz toutesfoys elle n'a que modestement
louez: qu'ilz faisoient assés bien pour Angleterre, et qu'ilz
aprenoient icy comme ilz pourroient comparoir ailleurs
parmy les aultres. Je luy ay loué leur bien faire et que
c'estoit de prou d'endroictz d'ailleurs qu'on pouvoit venir
icy pour aprandre, comme, à la vérité, il y a heu en ces
combats de la magnifficence et un fort bon ordre et assés
d'adresse de ceulx qui s'esprouvoient. Le comte d'Oxford
<span class="pagenum"><a id="Page_89"> 89</a></span>
avoit dressé la partie, lequel, avec sire Charles Havart,
sire Henry Lay, et M<sup>e</sup> Haton, ont esté les quatre tenans
contre aultres vingt sept gentishommes, de bonne mayson,
assaillans; et les juges du tournoy ont esté les comtes d'Ocester
et de Suxès, l'admiral, et milord Sidney, et n'y est
advenu nul inconvénient. Il a esté mandé à l'ambassadeur
d'Espaigne, s'il avoit desir de veoir ces triomphes, qu'on
luy prépareroit une fenêtre; mais il a respondu qu'à ung
ambassadeur d'ung si grand roy apartenoit, devant qu'il
allast en nulle part, de sçavoir quel lieu il y devoit tenir,
et ne s'y est point trouvé.</p>

<p>Le parlement s'est toutjour continué, aulx heures déterminées;
auquel, encores que ceulx de la basse Chambre
ayent fermement incisté en leurs premières propositions,
ceulx néantmoins de la première ne leur ont encores rien
layssé passer, et disent que les loix de leur religion sont
assés estroictes pour ne se vouloir lyer davantaige, ny se
laysser ainsy soubmettre à plus de dangiers de lèze majesté
qu'il n'y en a par les anciennes loix du royaulme; et ont
esté commis aulcuns principaulx personnaiges de l'assemblée
pour modérer les dictes propositions, et n'y a pour
encore rien de résolu.</p>

<p>Il semble que ceulx cy sont rentrez en perplexité pour
l'advertissement qu'ilz ont que Estuqueley est allé à Rome
afin d'acorder de l'entreprinse d'Yrlande entre le Pape et
le Roy d'Espaigne, et que les deux promettent de fornyr
pour icelle cent mil escuz chacun, et le dict Roy d'Espaigne
quelques gens et vaysseaulx davantaige, et qu'il est
nouvelles que le comte de Bossu arme aussi des navyres en
Flandres.</p>

<p>Milord de Burlay m'a dict que leurs mariniers leur ont
<span class="pagenum"><a id="Page_90"> 90</a></span>
raporté qu'on armoit aussi en Bretaigne, et qu'il vouloit
bien croyre que ce n'estoit contre l'Angleterre, car l'on
monstroit, des deux costez, de desirer et pourchasser chose
fort dissemblable. A quoy j'ay respondu que je n'avois rien
entendu du dict armement, et que je ne cognoissois qu'il y
eust, de vostre costé, Sire, que toute continuation de paix
avec la Royne sa Mestresse.</p>

<p>Il m'a, de luy mesmes, parlé là dessus du desir que la dicte
Dame avoit de parachever le tretté de la Royne d'Escoce,
mais qu'il sembloit qu'elle mesmes et les siens y donnassent
de l'empeschement, m'alléguant que M<sup>r</sup> de Roz avoit naguières
faict venir des livres, qu'il avoit faict imprimer à
Louvain, fort désagréables à la Royne d'Angleterre, et
receu des lettres de ses rebelles qui sont en Flandres, et
que les seigneurs du party de la dicte Royne d'Escoce s'opposoient
que les comtes de Lenoz et de Morthon ne peussent
aller tenir leur parlement à Lislebourg pour envoyer icy le
pouvoir sur les choses du dict tretté, et par ainsy, que le
retardement ne procédoit de sa Mestresse.</p>

<p>Je luy ay respondu que, en quelque sorte qu'il vollût
juger de la procédure de ce faict, l'on voyoit clairement que
la Royne d'Escoce s'estoit mise à tant de rayson et de debvoir,
qu'on ne pouvoit plus nyer qu'il ne luy fût faict beaucoup
d'injure et de viollance, et que le tretté luy avoit quasi
plus apporté de mal que n'avoit fait la guerre.</p>

<p>Et despuys, Sire, j'ay faict veoir à la Royne d'Angleterre
une lettre de la dicte Royne d'Escoce, et l'ay fort conjurée
de vouloir pourvoir à ce que ceste pouvre princesse y requéroit.
Et elle m'a respondu qu'on avoit trouvé des mémoires
qui expéciffioient les moyens que la dicte Royne
d'Escoce avoit de s'en aller, fort désadvantageux à elle et
<span class="pagenum"><a id="Page_91"> 91</a></span>
à son royaulme, par ainsy qu'on ne s'esbahyst si le comte
de Cherosbery la fezoit ung peu plus observer que de
coustume; mais que j'assurasse Vostre Majesté qu'elle
avoit toutjour esté, et seroit aussi honnorablement trettée
en Angleterre, tant qu'elle y seroit, comme si elle estoit
en son propre royaulme. J'entendz, Sire, que ce sont des
mémoires, qui ont esté trouvés à Dombertrand, qui véritablement
font mencion de cella.</p>

<p>L'évesque de Roz est encore bien fort mallade. Le
comte de Lenoz a mandé assembler toutes ses forces au
<span class="roman">ix</span><sup>e</sup> de ce mois à Litcho, pour aller en armes à Lillebourg,
mais je croy qu'il y trouvera de la résistance; et desjà se
dict qu'il y a heu une grosse escarmouche près du dict
Lillebourg, où le comte de Huntelay et milord de Humes
se sont trouvez du party de leur Royne, et qu'ilz ont
battu et chassé les aultres. Il semble que celluy qu'on a
miz pour cappitaine dans Dombertrand, voyant la cruaulté
du comte de Lenoz, reffuze meintenant de luy obéyr, et
dict qu'il réservera la place au jeune Prince jusques à la
mort; de sorte que les Anglois deffient assés de la pouvoir
avoir.</p>

<p>L'on parle icy du mariage de la petite princesse de Navarre
avec le comte Ludovic de Nassau, et que, parmy le
marché, il se projette une entreprinse en Hollande. Celluy
dont, en aulcunes de mes précédentes, je vous avois mandé,
Sire, qui estoit venu de la Rochelle devers feu Monsieur
le cardinal de Chastillon, estoit principallement dépesché
pour faire passer dellà le S<sup>r</sup> de Lumbres avec les vaysseaulx
et armes, et aultres provisions qu'il a recouvert icy; qui y
a desjà faict voille, dez le <span class="roman">vi</span><sup>e</sup> du passé.</p>

<p>Le depputé de Flandres a faict proroger encores pour
<span class="pagenum"><a id="Page_92"> 92</a></span>
huict jours son affaire, attendant une responce du duc
d'Alve, laquelle il pensoit avoir icy le <span class="roman">iii</span><sup>e</sup> de ce moys,
mais il y a heu quelque retardement. J'ay au reste bien
dilligentment et à part considéré le chiffre de Vostre Majesté,
du <span class="roman">xxiii</span><sup>e</sup> du passé, lequel je mettray peyne d'ensuyvre;
et vous supplie très humblement, Sire, de croyre
que les choses n'eussent prins le tret qu'elles ont, si je n'en
eusse desjà usé ainsy, et qu'il seroit bien malaysé d'outrepasser
les termes que je y ay tenu, sans se descouvrir,
possible, plus que Vostre Majesté ne le trouveroit, puys
après, guières bon. Sur ce, etc.</p>

<p class="right">Ce <span class="roman">viii</span><sup>e</sup> jour de may 1571.</p>

<p class="p2 font90">J'entendz que la comtesse de Northomberland et milord Dacres
ont naguières dépesché ung nommé Hervé en Espaigne, pour moyenner
le mariage de la Royne d'Escoce avec don Joan d'Austria, de
quoy ne fault doubter que le duc de Norfolc ne soit pour en prandre
jalouzie.</p>

<h2 class="p4 center">CLXXVIII<sup>e</sup> DÉPESCHE</h2>

<p class="center">&mdash;du <span class="roman">x</span><sup>e</sup> jour de may 1571.&mdash;</p>

<p class="center">(<i>Envoyée jusques à la court par ung corrier d'Angleterre.</i>)</p>

<p class="hanging indent">État de la négociation du mariage.&mdash;Conférences avec le lord garde des
sceaux (<i lang="la" xml:lang="en">the keeper</i>), le comte Leicester et lord Burleigh.&mdash;Entrevues de
l'ambassadeur avec Élisabeth pour renouer cette négociation.</p>

<p class="p2 left5 smcap">A la Royne.</p>

<p>Madame, il n'est rien advenu en ce propos de mariage,
que je ne le vous aye escript par ordre, jusques au deuxiesme
de ce mois que je vous ay dépesché le S<sup>r</sup> de Sabran; et
despuys m'estant trouvé en conversation avec les seigneurs
de ceste cour, j'ay essayé, en parlant à milord Quiper,
de descouvrir ce qu'il en avoit en opinion, lequel s'est facillement
<span class="pagenum"><a id="Page_93"> 93</a></span>
conduict à discourir des vertuz et perfections de
sa Mestresse, et, de luy mesmes, enfin, m'est venu dire
que cella seul luy deffailloit qu'elle n'avoit point de mary,
et qu'elle ne monstroit à ses subjectz nulle lignée pour pouvoir,
après elle, succéder en ce royaulme. Je luy ay respondu
que, à la vérité, elle remplissoit pour son temps
aultant dignement le siège de ceste couronne que nul grand
roy le sçauroit faire, et que, pour le regard de ce deffault
qu'il y allégoit, je desirois à la dicte Dame le party d'ung
prince que je cognoissois, lequel je m'asseurois qu'augmenteroit
grandement la félicité de ce royaulme; et seroit
pour y establyr une des plus belles et plus illustres lignées
de la terre. Il m'a répliqué qu'il vouldroit que cella fût desjà
bien accomply et qu'il n'y eust nulle difficulté aulx condicions;
et, encor qu'il s'y en trouvât quelcune, bienqu'ung
peu dure, encores la fauldroit il passer plustost que sa Mestresse
demeurast sans mary.</p>

<p>Le comte de Lestre et milord de Burlay m'ayans, après
cella, conduit en la chambre privée, m'ont entretenu des
bons propos que leur ambassadeur escripvoit de Monsieur,
et comme, encor qu'il le cognust affectionné à la religion
catholique, il le voyoit néantmoins estre de soy si bon, si
vertueulx et si bien condicionné, qu'il ne failloit doubter
qu'il excitât par mallice, ny par fraulde, rien de mal ny de
trouble en ce royaulme; qu'ilz regrettoient bien M<sup>r</sup> de Carnevallet
comme ung personnaige vertueulx qui estoit bien
séant près de luy, et lequel ilz n'estimoient estre que bien
affectionné à ce propos; et m'ont demandé quelz personnaiges
estoient M<sup>rs</sup> de Villecler, de Lignerolles, de Chiverny
et les deux secrétères Sarced et Gérard. J'ay honnoré
la mémoire du deffunct, et donné la plus honneste
<span class="pagenum"><a id="Page_94"> 94</a></span>
louange, que j'ay peu, aulx aultres. Puys ilz ont suyvy à
me dire qu'il falloit que ceulx, que Voz Majestez vouldroient
envoyer icy, pour m'estre adjoinctz en ce négoce,
comme ilz s'asseuroient que ce seroient grandz personnaiges,
qu'ilz fussent aussi non turbulans, ny mal affectionnez
au propos. Je leur ay respondu qu'aussitost que Voz Majestez
y verroient quelque bon fondement, elles ne fauldroient
d'envoyer quelque prince du sang, ou aultre grand
seigneur, et, possible, M<sup>r</sup> de Foix, pour passer le contract,
et pour honnorer, en tout ce qu'il vous seroit possible, la
grandeur de la dicte Dame. Ilz m'ont répliqué qu'ilz sçavoient
qu'il y avoit de fort grandz princes et seigneurs en
France, mais que toutz n'estoient propres en ce propos;
qu'ilz acceptoient de bon cueur M<sup>r</sup> de Foix, duquel l'honnesteté
leur estoit bien cogneue; et, s'il playsoit à Voz
Majestez envoyer aussi M<sup>r</sup> de Montmorency qu'ilz en seront
bien joyeulx, car l'estimoient personnaige de grande
vertu et intégrité, et fort desireux de la paix et unyon
de ces deux royaulmes.</p>

<p>Sur cella estant la Royne arrivée, après qu'elle m'a
heu dict plusieurs bien honnestes choses en aultre matière,
elle m'a touché, quant à ceste cy, que, nonobstant
le mauvais raport qu'on avoit faict de sa jambe,
elle n'avoit layssé de baller le dimanche précédant aulx
nopces du marquis de Norampton, et qu'elle espéroit que
Monsieur ne se trouveroit si trompé que d'avoir espousé
une boyteuse au lieu d'une droicte, avec d'aultres bien
gracieux deviz, qui monstroient la persévérance de sa vollonté
en cest endroict. Et, au partir, m'a randu ung fort
exprès et fort grand mercys de ce que j'avois toutjour
escript fort honnorablement d'elle, et que j'avois esté
<span class="pagenum"><a id="Page_95"> 95</a></span>
soigneux d'entretenir paix et bonne amytié entre Voz
Majestez.</p>

<p>Le jour ensuyvant, m'ayant aussi faict convyer à voir
la segonde journée du tournois, elle m'a dict, d'arrivée,
qu'elle avoit receu des lettres de France, et que je sçavois
bien qu'elle n'avoit jamais vollu priver Monsieur de sa religion,
ny le forcer en sa conscience, et que, sur la difficulté
que son ambassadeur vous avoit faicte touchant ce
poinct, Vostre Majesté luy avoit respondu qu'il falloit que
la dicte Dame regardât à conserver l'honneur et réputation
de Monsieur comme la sienne propre; et que pourtant il
vous en fît avoir responce dans dix jours, affin que, sellon
icelle, vous peussiez reigler le voyage qu'avez à faire en
Bretaigne; qu'elle ne sçavoit commant prendre cella, ny
quelques aultres choses qu'elle avoit trouvées en la dépesche,
et qu'elle vouloit bien que Vostre Majesté eust
telle estime d'elle qu'elle n'estoit indigne de Monsieur,
vostre filz.</p>

<p>Je luy ay respondu que, par les choses que j'avois escriptes
en France, je n'avois point augmenté la difficulté,
mais celles, possible, que son ambassadeur vous avoit
dictes, ou que vous aviez trouvées ès responces de la dicte
Dame, vous avoient semblé bien esloignées de vostre intention;
que je ne sçavois pourtant qu'elles fussent en nulz
mauvais termes du costé de Voz Majestez Très Chrestiennes,
mais, si on luy en avoit faict mauvaise interprétation
de quelcune, que je mettois peyne de l'en satisfaire, et
qu'il ne falloit sinon qu'ainsy qu'elle procédoit avec grand
esgard de son honneur et dignité en ce propos, qu'elle
vollût que celle de Mon dict Seigneur ne fût foulée ny obscurcye.</p>

<p><span class="pagenum"><a id="Page_96"> 96</a></span>
Elle m'a répliqué qu'elle n'avoit encores achevé de voir
toute la dépesche, mesmement ung discours que le S<sup>r</sup> Cavalcanty
luy avoit escript; mais qu'après cella, elle me feroit
appeller pour m'en communiquer.</p>

<p>Le soir mesmes, je fuz adverty qu'après que la dicte
dépesche fût achevée de lyre, la dicte Dame, en collère,
avoit dict que, puisque le propos s'alloit rompre, au moins
luy restoit ceste consolation que ce n'estoit par sa faulte,
ny de son costé; et incontinent avoit miz en dellibération
qu'il falloit envoyer milord de Sideney, oncle de la duchesse
de Férie, devers le Roy d'Espaigne pour accommoder
les différans qu'elle avoit avecques luy.</p>

<p>Le lendemain, bon matin, j'envoyay devers le comte
de Lestre pour sçavoir d'où procédoit ceste altération, et
que je ne voyois, en ce qu'on m'avoit escript de France,
qu'il y eust rien de quoy la Royne sa Mestresse deubt
recepvoir que contantement. Il me manda que Vostre Majesté
avoit résoluement demandé l'exercice libre et public
de la religion catholique pour Monsieur, et que leur ambassadeur
et Cavalcanty avoient escript fort durement là
dessus, et que vous leur aviez demandé responce dans
dix jours, ou bien vous vous achemineriez en Bretaigne,
comme si l'affaire ne méritoit bien qu'on attandît quelques
jours davantaige, et que, si mes lettres parloient plus
gracieusement, que je ferois bien d'en venir conférer avec
la dicte Dame, et les luy communiquer.</p>

<p>L'aprèsdinée, je l'allay trouver, laquelle, avec un visage
triste, commancea se plaindre qu'elle estoit maltrettée
en ce propos, se ressouvenant que, lorsque le cardinal
de Chastillon luy en avoit parlé plus chauldement, c'estoit
lorsqu'on l'avoit plus pressée des choses d'Escoce, et
<span class="pagenum"><a id="Page_97"> 97</a></span>
que despuis, encor qu'elle eust envoyé milord de Boucart
en France, l'on y avoit procédé si froydement qu'on ne
luy en avoit touché ung seul mot jusques à ce qu'il avoit
esté prest à partyr, que Vostre Majesté luy en avoit parlé à
cachettes, comme si heussiez heu honte du propos; et
meintenant elle se trouvoit trop plus rudoyée en la responce,
qu'aviez faicte à son ambassadeur, qu'elle n'avoit
espéré que sa bonne intention le deust jamais mériter.</p>

<p>Je luy ay respondu que je luy pouvois donner, à ceste
heure, meilleur compte de cella que le jour précédant, parce
que j'avois despuys receu le pacquet de Vostre Majesté, et
par icelluy je ne pouvois comprendre qu'il y eust rien d'où
l'on luy eust peu former une seule apparance de malcontantement,
et qu'il falloit bien qu'il fût procédé d'ailleurs
que des parolles ny démonstrations de Voz Majestez Très
Chrestiennes, ny de Monseigneur; car de dire qu'il falloit que
Vostre Majesté pensât qu'elle s'estimoit digne de Monsieur
vostre filz, c'estoit Voz Majestez et Monsieur qui luy
aviez monstré le desir que vous avez qu'elle l'estimât digne
de le recepvoir en sa bonne grâce, et que de cella
elle en avoit les lettres de toutz les trois, qui les luy aviez
escriptes incontinent après avoir aucunement comprins son
intention par milord de Boucart, car auparavant, encores
que l'affection eust esté de longtemps en Monsieur,
Voz Majestez n'avoient estimé, veu les choses passées,
qu'il y eust lieu de la manifester; et qu'elle considérât que,
du costé de France, l'on ne luy pourroit jamais donner
nul plus grand tesmoignage de l'estime en quoy l'on avoit
sa personne, sa vertu et sa grandeur, que de l'avoir premièrement
desirée pour le Roy, et quant cella n'avoit succédé,
de luy offrir meintenant Monsieur, et que, si quelcun
<span class="pagenum"><a id="Page_98"> 98</a></span>
vouloit inventer là dessus de la calompnie, que la vérité
et sincérité vous en dellivreroit; et affin qu'elle en
demeurast plus esclarcye, je ne craindrois de luy monstrer
l'original de ce que Vostre Majesté avoit commandé à M<sup>r</sup>
de Foix de m'en escripre. Et ainsy luy leuz la lettre jusques
envyron la fin, où est dict: <em>j'ay aprins des parolles de
la Royne</em>; qui ne fut sans estre fort attentive à ouyr et à
me faire répéter, une et deux fois, les principalles clauses.</p>

<p>Puys me dict qu'à la vérité elle ne trouvoit, en tout ce
que je luy avois dict, ny au contenu de la sage lettre de
M<sup>r</sup> de Foix, rien qui ne fût honnorable, et dont elle
n'eust occasion de remercyer Vostre Majesté, et que
c'estoit véritablement ce seul poinct de la religion qui
donnoit le plus d'empeschement à cest affaire, tant pour
le respect de sa conscience que de ce qu'elle perdroit ceulx
qui sont son principal appuy et sa fiance, si elle accordoit
tout ce que Monsieur demandoit en cella; et que l'archiduc
Charles s'estoit bien vollu contanter à moins, comme
elle me le tesmoigneroit par ses lettres, si je les voulois
voir; et que ce que je luy allégois de son feu frère, qu'il
avoit bien accordé aultant à sa s&oelig;ur aynée, et que les
ambassadeurs en avoient encores davantaige, n'estoit semblable,
car Monsieur devoit estre la moictié d'elle mesmes,
et que en l'unyon d'eulx deux consisteroit la seurté du
royaulme; et que, si elle avoit à aller en l'estat de Mon
dict Seigneur, et que l'exercice de sa religion y deust
aporter du trouble, qu'elle s'en passeroit, et qu'elle le
prioyt de se contanter aussi de ce qu'avec sa conscience et
sa seurté elle luy pouvoit ottroyer par deçà, me priant d'en
conférer avec le comte de Lestre et milord de Burlay, et
leur parler aussi des articles des responces, comme est ce
<span class="pagenum"><a id="Page_99"> 99</a></span>
qu'on les avoit envoyez en aultre forme que n'avoient esté
arrestez avecques moy.</p>

<p>Je retournay le lendemain en conférer avec eulx, ausquelz
ayant tenu le mesmes langaige que j'avois faict à la
dicte Dame, ilz ne purent rien alléguer contre l'honneste
et vertueuse responce de vostre Majesté, seulement me
prièrent ne trouver estrange si, ayant la Royne, leur Mestresse,
le plus bel estat de la Chrestienté après la France,
et estant elle de très excellantes qualitez, s'ilz l'estimoient
digne que Monsieur luy deust beaucoup defférer; et que,
pour estre dame, je pouvois penser qu'elle vouloit estre
requise et cognoistre d'estre aymée, et que néantmoins
Monsieur n'en avoit encores monstré nul semblant, ny
mesmes n'avoit demandé à leur ambassadeur, qui estoit
ung gentilhomme bien affectionné à ce propos, commant
elle se portoit, là où elle ne reffuzoit me parler ouvertement
de luy, et mesmes me tesmoigner quelquefoys de son
affection; et, quant au poinct de la religion, qu'il failloit,
pour la seurté d'elle, que Monsieur vollust laysser l'article
en termes qui ne l'obligeassent aulx loix de ce royaulme,
et qu'il peult obtenir par tollérance ce qu'avec expression
elle ne luy pouvoit accorder.</p>

<p>Je leur ay respondu, quant au premier, qu'on ne pouvoit
defférer davantaige à leur Mestresse que de requérir son
alliance; et, quant aulx démonstrations de Monsieur, qu'il
estoit de tant plus louable et prudent qu'il ne s'advançoit
de rien en ce propos qu'ainsy que le Roy, son frère, et
Vostre Majesté le trouvoient bon, et qu'il se sentoit
aussi observé de telz, ausquelz, possible, n'estoit expédiant
qu'il en vînt nul cognoissance; et que la dicte Dame pouvoit
estre très asseurée que, s'il n'y eust heu de l'affection
<span class="pagenum"><a id="Page_100"> 100</a></span>
et de l'amour, l'on ne se fût advancé de luy en escripre,
ny de luy en parler; au regard de la religion, que je sçavois
bien qu'ilz sçauroient dresser l'article en façon, que
l'honneur et la seurté d'elle, pareillement la réputation et
la conscience de luy, y seroient gardez.</p>

<p>Milord de Burlay, me tirant à part, m'a dict que la
faulte, que je trouvois ez responces que Cavalcanty avoit
apportées, estoit procédée de celluy qui les avoit transcriptes,
et que cella seroit rabillé.</p>

<p>Après, je fuz trouver la dicte Dame, laquelle, après
plusieurs fort bonnes parolles et fort bonnes démonstrations,
me pria de croyre qu'elle n'avoit jamais souffert
une si grande contraincte, non pas quant elle fut mise dans
la Tour, comme elle la s'estoit donnée quant elle s'estoit
forcée et veincue elle mesmes à se résouldre de se maryer;
et que pourtant je ne doubtasse qu'elle ne fît tout ce qu'elle
pourroit pour l'advantaige de ce party, et qu'elle tretteroit
avec le comte de Lestre et milord de Burlay sur ce
que nous avions devisé, et puys feroit coucher l'article par
escript avec le plus de liberté pour Monsieur qu'il luy seroit
possible, et me le feroit communiquer; et, si Voz
Majestez et luy vous en pouviez contanter, son ambassadeur
auroit les aultres condicions toutes prestes pour en
pouvoir tretter incontinent, affin de n'entretenir les choses
en aulcune longueur;&mdash;«Car possible, dict elle en ryant,
aviez vous en main le party de quelcune aultre pour la faire
vostre belle fille.» Et avec plusieurs aultres gracieuses parolles
qu'elle me dict, et que je luy respondiz, je me licenciay
d'elle.</p>

<p>Néantmoins l'on a dépesché deux foys en France sans
me rien communiquer, et n'a layssé le bruict d'aller cependant
<span class="pagenum"><a id="Page_101"> 101</a></span>
en ceste court que tout estoit rompu, et que milord
Sideney ou sire Jammes Scrof estoient desjà ordonnés
pour passer en Espaigne, comme de faict la pluspart des
secrectz adviz, que j'ay heu toutz ces jours, concourent à
ce qu'il a esté résoluement dict et déclairé à la dicte Dame
qu'elle ne peult entendre à ce party sans la ruyne d'elle
ny de son royaulme. Et ayant attendu trois jours si l'on
m'en communiqueroit quelque chose, j'ay enfin mandé
que j'estois pressé de dépescher sur ce qu'on m'en avoit
desjà dict; qui a esté cause que, hier au soir, milord de
Burlay m'envoya prier de l'aller trouver en son logis, où
la goutte l'avoit arresté, car aultrement il fût venu devers
moy: lequel m'a dict que la Royne, sa Mestresse, supplioyt
Voz Majestez Très Chrestiennes et Monsieur de
prendre de bonne part la responce qu'elle mandoit à son
ambassadeur de vous faire, en laquelle elle avoit considéré
ce qui convenoit à la personne de Monsieur et à la
sienne, à la seureté des deux et à leurs consciences, et
qu'ayans à vivre conjoinctement roys en ce royaulme,
où n'estoit besoing que les siens estimassent qu'elle eust
peu d'affection à sa religion ny fût peu ferme à meintenir
les loix establyes en icelle, ny que Mon dict Seigneur y fût
trop adversayre, affin que nulle division ne se sussitât
parmy les subjectz, qu'elle ne pouvoit directement, ny
indirectement, luy promettre plus que l'article de sa responce
portoit, comme son dict ambassadeur vous en dira
plus au long ses raysons, et qu'elle vous prioyt de vous en
contanter; car, au reste, elle mettroit peyne de vous satisfaire,
et que ce que j'avois trouvé de deffault ez responces
seroit amendé, et que, aussitost que ce premier poinct seroit
accordé, son ambassadeur vous feroit entendre le reste des
<span class="pagenum"><a id="Page_102"> 102</a></span>
condicions, lesquelles elle espéroit que trouveriez raysonnables,
et que présentement elle les luy envoyeroit ou les
luy feroit tenir incontinent après.</p>

<p>J'ay respondu que je n'avois à proposer nul argument
nouveau en cella, car la matière avoit desjà esté assés débatue,
sinon que je le prioys me déclairer tout franchement
si la dicte Dame entendoit de priver Monsieur de sa religion,
et qu'il demeurast séparé, quand il seroit par deçà, de
l'unyon de l'esglize catholique, en laquelle il avoit vescu
jusques à présent. Il me dict que la dicte Dame n'avoit
usé d'aulcun mot qui portast prohibition ou interdiction, et
que, si je cognoissois bien la doulceur et débonaireté d'elle,
je ne debvois penser qu'elle s'opposât à l'intention et contantement
de Monsieur, quand il seroit icy, ny qu'il ne peult,
se trouvant Roy et modérateur d'un si grand royaulme,
user avec discrétion de ce qu'il luy plairroit; et que luy
mesmes Burlay, en son particullier, vouldroit avoir donné
la moictié de son bien, et que le mariage fût desjà bien
conclud. S'il vous playsoit, Madame, monstrer d'estre contante
de ceste responce, sans trop la débattre à l'ambassadeur,
et passer oultre aulx aultres condicions, il se cognoistroit
facillement s'ilz y cheminent de bon pied, car l'affaire
va si restrainct icy entre les trois qu'on n'en peult avoir de
nul aultre endroict nulle claire lumyère, vous supliant très
humblement excuser si j'ay esté long, parce que je crains
d'obmettre quelque chose; et sur ce, etc.</p>

<p class="right">Ce <span class="roman">x</span><sup>e</sup> jour de may 1571.</p>

<p><span class="pagenum"><a id="Page_103"> 103</a></span></p>

<h2 class="p4 center">CLXXIX<sup>e</sup> DÉPESCHE</h2>

<p class="center">&mdash;du <span class="roman">xiii</span><sup>e</sup> jour de may 1571.&mdash;</p>

<p class="center">(<i>Envoyée exprès jusques à Calais par Bordillon.</i>)</p>

<p class="hanging indent">Débats dans le parlement.&mdash;Nouvelles d'Écosse.&mdash;État de la négociation des
Pays-Bas.&mdash;Munitions envoyées par les Anglais à la Rochelle.&mdash;Grand
nombre de vaisseaux mis en mer par les protestans d'Allemagne et de
Flandre.</p>

<p class="p2 left5 smcap">Au Roy.</p>

<p>Sire, ce en quoy, despuys mes précédantes du <span class="roman">viii</span><sup>e</sup> de
ce mois, ceste cour m'a semblé la plus occupée a esté ez
déllibérations du parlement, parce qu'elles n'ont peu passer
en la première chambre, où sont les milordz, ainsy qu'elles
avoient esté proposées en la segonde, ains ont esté fermement
contradictes au poinct de la religion, et en celluy de
ne parler du tiltre du royaulme sur peyne de lèze majesté;
en quoy milord de Burlay, par une longue harangue, a
remonstré à l'assemblée qu'on ne debvoit reffuzer aulcune
ordonnance qui peult servyr à la paciffication du royaulme
et à la seureté de leur Royne, argumentant de la connexité,
qu'il y a aujourduy si grande, entre les affaires de la religion
et ceulx de la pollice, qu'il n'est possible de bien establyr
les ungs sans les aultres. Et semble que, tout à propoz,
ayt esté supposé ung incogneu à venir en grand haste demander
de parler à la Royne pour l'advertyr de chose importante
à sa vie, mais tout le reste du propos demeure
secrect devers le dict de Burlay; comme aussi luy a esté
mené ung aultre incogneu qui, en mesmes temps, s'est
trouvé avec des pistollés soubz son manteau au logis de la
Royne, mais l'on ne le renvoye point à justice. Et néantmoins
<span class="pagenum"><a id="Page_104"> 104</a></span>
par ces apparances l'instance est plus vifve à pourchasser
que les susdictes dellibérations passent, et que les
oppositions y sont moins fortes, et qu'on estime que le dict
de Burlay parle entièrement par la bouche de la dicte
Royne; dont l'on commance à voir que peu ou rien, à la
fin, y sera contradict. Toutesfoys l'on vaque encores toutz
les jours à débattre des matières, et, après qu'elles seront
résolues, je les pourray mander plus certaines à Vostre
Majesté, qui sera en bref, sellon qu'on dict que le dict parlement
se terminera bientost.</p>

<p>J'ay obtenu de la Royne d'Angleterre qu'elle escripra
au comte de Cherosbery de modérer l'ordre qu'il avoit
prins pour la Royne d'Escoce, à ce qu'elle ayt plus de liberté
et qu'il luy laysse les femmes qu'elle luy demandoit
par sa lettre. L'on m'a recerché de la continuation du tretté,
mais je ne respondz rien, et l'évesque de Roz est encores
si mallade qu'il ne peut négocier. Je croy aussi que d'Escosse
l'on luy a mandé qu'il n'acorde plus nulle surcéance.
Il se continue de dire qu'il y a heu rencontre près de Lislebourg,
mais l'on n'en sçayt encores bien le succez, seulement
l'on dict qu'il a esté trouvé des escuz et de la monoye
d'Angleterre sur aulcuns, qui ont esté tuez du party de la
Royne d'Escosse, ce qui a fait soupçonner à la Royne
d'Angleterre qu'encores sont ilz aydés de son royaulme.
Milord de Burlay m'a dict qu'on a mandé à Barvyc de
bailler passeport au S<sup>r</sup> de Vérac, s'il veult venir par terre,
mais qu'il a entendu qu'il s'aprestoit de s'en retourner par
mer; qu'est cause, Sire, que je garde encores la lettre que
Vostre Majesté luy escript, attandant quelque seure commodité;
et néantmoins je luy ay mandé de ne bouger de là
jusques à ce qu'il ayt de voz nouvelles. Le comte de Sussex
<span class="pagenum"><a id="Page_105"> 105</a></span>
pourchasse toutjour de faire marcher quelques forces vers
la frontière du dict pays d'Escoce, mais il ne l'a encores
optenu, et néantmoins il ne seroit temps de secourir les
Escouçoys quand ceulx cy s'achemineront, car ilz sont trop
prez; dont fault, Sire, peu à peu les avoir pourveuz de
bonne heure.</p>

<p>Il semble que le faict de ces différans de Flandres empire
toutz les jours, et que, s'il ne vient bientost quelque
meilleure responce du duc d'Alve ou d'Espaigne, l'on procèdera
à vendre les merchandises; et cependant ceste princesse
est sur le poinct d'envoyer le S<sup>r</sup> de Quillegrey en Allemaigne
pour confirmer les pencions qu'elle y donne, et y apporter
quelque payement du passé, et y faire d'aultres pratiques
qui sont encores bien secrectes. J'entendz aussi que, dans
ceste sepmaine, ung allemant et ung anglois partent de
ceste rivière avec deux vaysseaulx pour conduyre à la Rochelle
quelque peu d'artillerie et ung nombre de pouldres et
bouletz, et aultres provisions de guerre, qu'on a tiré de
la Tour. Ceste mer est desjà fort occupée des Flamans,
qui s'advouhent au prince d'Orange, et disent qu'ilz attandent
encores de bref ung si bon renfort qu'on extime
qu'ilz seront plus de quatre vingtz ou cent vaysseaulx de
guerre ensemble; et par ce, Sire, qu'ilz sont fornys et entretenuz
par les Anglois, et ont leur retrette et descharge
par deçà, il vous plairra mander en vostre frontière qu'on
les ayt pour suspectz et qu'on se tienne sur ses gardes.
Ilz ont freschement prins neuf vaysseaulx d'une flotte de
trente qui venoient d'Espaigne, en dangier que tout le
reste tumbe entre leur mains. Sur ce, etc.</p>

<p class="right">Ce <span class="roman">xiii</span><sup>e</sup> jour de may 1571.</p>

<p><span class="pagenum"><a id="Page_106"> 106</a></span></p>

<h2 class="p4 center">DÉPESCHE</h2>

<p class="center">&mdash;du <span class="roman">xviii</span><sup>e</sup> jour de may 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Débats du parlement sur le fait de la religion et la succession du royaume.&mdash;Affaires
d'Écosse.&mdash;Projets de l'Espagne de former une ligue, soit avec
l'Écosse, soit avec l'Angleterre.&mdash;Arrestation de l'évêque de Ross; procédure
criminelle dirigée contre lui.</p>

<p class="p2 left5 smcap">Au Roy.</p>

<p>Sire, ceulx de la première chambre de ce parlement,
lesquelz sont les comtes et barons du pays, et aulcuns
d'eulx présumez catholiques, encores que les évesques
soyent parmy eulx, ne layssent de résister à la contraincte
où l'on les veult soubsmettre de faire, deux foys l'an, la
cène à leur mode, et ont remonstré qu'il leur semble fort
intollérable que les dicts évesques et ministres qui se sont
introduictz au commancement en façon d'hommes non cerchans
que d'aller en craincte et humilité annoncer tout à
pied la parolle de Dieu, soyent devenuz, à ceste heure,
si arrogans qu'ilz ne se contantent d'estre les plus hault
montez du royaume et d'avoir asubjecty le peuple, s'ilz
ne plient aussi la noblesse soubz leur authorité; et que au
moins s'ilz monstroient clairement, et par ung asseuré
consentz de toutz eulx, qu'est ce qu'ilz baillent en leur
cène, ainsy que l'esglize catholique l'a toutjour faict, l'on
s'y pourroit ranger; mais chacune paroisse annonce ce
poinct, et encores d'aultres de leur dicte religion avec tant
de diversité qu'ilz veulent bien regarder ce qu'ilz y auront
à faire pour leur salut, et pour ne se laysser oster les privillièges
qui ont esté réservez à la liberté de leurs consciences;
dont sont encores à dellibérer là dessus.</p>

<p><span class="pagenum"><a id="Page_107"> 107</a></span>
Et touchant déclairer privez de la succession de ce
royaulme, pour eulx et leurs descendans, ceulx qui auroient
présumé de s'en attribuer le tiltre, ou qui le présumeroient
de faire cy après, ny qui parleroient de leurs droictz à icelle,
et d'avoir encoureu eulx et leurs adhérans crime de lèze
majesté, qu'ilz trouvoient bon que, sans parler du passé, il
fût faicte loy qui obligeât dorsenavant à privation de droict
quiconques s'atribueroit le dict tiltre, durant la vie de leur
Royne, et que celluy et ceulx qui luy adhèreroient fussent
notez de lèze majesté, mais rien davantaige. Et ayant ainsy
rabillé le billet, ilz l'ont renvoyé à ceulx de la basse chambre,
auxquelz parce qu'il ne satisfaict, la chose demeure
en suspens; et mesmes le subcide n'est du tout conclud,
bien que l'on estime que toutz ces poinctz viendront enfin
à telle résolution que ceulx, qui gouvernent, vouldront
qu'ilz ayent.</p>

<p>Sire Jehan Fauster, gardien des frontières du Nord,
est arrivé despuys trois jours avec ung adviz des choses
d'Escoce, par lequel il asseure que ceulx, qui tiennent le
party de leur Royne au dict pays, ne voyant venir aulcun
secours de France, se sont résoluz, sans plus s'y attandre,
de cercher l'alliance du Roy d'Espaigne et de conclure une
bonne ligue avecques luy; dont l'on presse bien fort icy
d'envoyer bientost cinq ou six mil hommes de pied et deux
mil chevaulx au comte de Lenoz, affin de randre promptement
toute l'Escoce à l'obéyssance du petit Prince soubz
son gouvernement, et mettre quelques garnysons dans le
pays; et en est la matière en dellibération avec grand espérance,
de ceulx qui sont icy pour le dict de Lenoz, qu'elle
pourra estre accordée. Néantmoins je n'entendz qu'il y ayt
encores rien d'ordonné en cella, ny nulle aultre chose, sinon
<span class="pagenum"><a id="Page_108"> 108</a></span>
aulx officiers de la marine de se tenir prestz à mettre
en tout appareil de guerre dix des grandz navyres, aussitost
qu'il leur sera commandé, affin de se randre maistres de
la mer pour garder que nul secours puysse venir aus dicts
Escouçoys, et aussi pour se trouver préparés contre les
aprestz du duc d'Alve, lesquelz ilz monstrent assés de craindre.
Et semble aussi qu'on leur ayt faict prandre quelque
nouvelle deffiance de Vostre Majesté, de sorte que milord
de Burlay, entre ses doubtes, a faict recercher l'ambassadeur
d'Espaigne de vouloir que eulx deux renouvellent l'intelligence
d'entre leurs Maistre et Mestresse; et que, si
son dict Maistre ne se vouloit pourter si adversayre qu'il
faict contre leur religion, il pourroit tirer plus de commoditez
de ce royaulme que n'ont jamais faict ses prédécesseurs.
Dont j'entendz que les différantz des Pays Bas commancent
de retourner à quelque modération, et que le S<sup>r</sup> Fiesque
s'attand icy du premier jour, avec meilleur responce
du duc d'Alve, pour ayder à conclurre l'accord; et que
cependant ceste Royne tient en suspens sa dépesche pour
Allemaigne, craignant d'employer assés en vain ses deniers,
et que les grandes pencions, que le Roy d'Espaigne
donne aulx princes protestans, joinct l'auctorité de l'Empereur,
empescheront que nulle levée se puysse faire contre
les Pays Bas.</p>

<p>La dicte Dame m'a envoyé le cappitaine Leton et l'aysné
Norrys pour me dire que si, d'advanture, j'entendois qu'elle
fît procéder un peu plus rigoureusement contre l'évesque
de Roz que ne requéroit la personne d'ung ambassadeur,
que je n'estimasse que ce fût pour injurier ny offancer son
office, ny pour chose qu'il eust négociée pour le service de
sa Mestresse, car en cella elle l'avoit toutjour bénignement
<span class="pagenum"><a id="Page_109"> 109</a></span>
ouy, et seroit preste d'entendre toutjour à ce qu'il luy seroit
proposé pour le bien et les affaires d'elle; mais qu'il
s'estoit tant oublyé et tant esloigné de son debvoir qu'il
avoit mené de très mauvaises pratiques contre la personne
et l'estat de la dicte Dame avec ses rebelles; de quoy elle
m'avoit bien vollu advertyr, comme celluy de qui elle avoit
toute bonne opinion, affin que je ne prinse ny escrivisse les
choses en aultre façon qu'elles sont.</p>

<p>J'ay respondu que je remercyois bien humblement la
dicte Dame de son advertissement, et que je la cognoissois
si vertueuse et si sage, et si bien conseillée, qu'elle ne procèderoit
envers le dict évesque qu'avecques honneur et
modération; et qu'il ne se pouvoit faire que je ne me dollusse
du mauvais trettement qu'on feroit aulx ambassadeurs,
desquelz l'office et les personnes avoient esté, de tout
temps, réputées sacrées et inviollables, mais puysqu'elle
parloit d'avoir attampté à sa personne et à son estat, je
ne voulois dire sinon que sa Mestresse ne seroit pas contante
de luy, et qu'elle mesmes, à qui touchoit de l'en
chastier, en procureroit la punition; mais que j'estimois
que, tant plus l'on examineroit de près son faict, plus l'on
le trouveroit clair et exempt de telle faulte, et que je n'avois
veu en luy nul plus grand desir que de unyr par grand
amytié et intelligence sa Mestresse avec la dicte Dame,
et mettre en paix et repoz leurs deux royaulmes; et que
je la suplioys ne trouver mauvais si j'en escripvois à Vostre
Majesté, et que mesmes il luy pleust me permettre de le
mander à la dicte Dame, Royne d'Escoce, affin qu'elle
peult envoyer icy ung aultre ambassadeur.</p>

<p>Le comte de Sussex, milord de Burlay, maistre Mildmay
et Raf Sadeler, ont esté en son logis pour l'examiner, et
<span class="pagenum"><a id="Page_110"> 110</a></span>
puys luy ont baillé gardes, et, nonobstant qu'il soit bien
mallade en son lict, ilz l'ont faict transporter en la mayson
d'ung évesque; dont je mettray peyne d'entendre bientost
son examen pour en advertyr Vostre Majesté. Mais cependant,
parce qu'on le menace de procéder contre luy comme
contre ung privé, sans le tenir plus pour ambassadeur, et
qu'il crainct qu'on le mette dans la Tour, et qu'on luy
baille la question, estant entre les mains de ceulx qui ne
l'ordonneroient que plus vollontiers, parce qu'ilz le cognoissent
évesque catholique, il supplie très humblement Vostre
Majesté, Sire, de vouloir escripre une lettre expresse à
ceste Royne pour sa liberté et bon trettement, ce qui ne
vous sera que bien décent, à cause de l'alliance que sa
Mestresse a avec vostre couronne, sur l'instance que son
ambassadeur, qui est par dellà, vous en pourra faire; et il
mérite, Sire, pour la bonne affection qu'il a à vostre service
et à celluy de sa Mestresse, et qu'il a le moyen et la capacité
de vous en faire à toutz deux, que ne luy reffusiez ceste
grâce et faveur. Et sur ce, etc.</p>

<p class="right">Ce <span class="roman">xviii</span><sup>e</sup> jour de may 1571.</p>

<h2 class="p4 center">CLXXXI<sup>e</sup> DÉPESCHE</h2>

<p class="center">&mdash;du <span class="roman">xxiii</span><sup>e</sup> jour de may 1571.&mdash;</p>

<p class="center">(<i>Envoyée exprès jusques à Calais, par Jehan Volet.</i>)</p>

<p class="hanging indent">Débats du parlement; adoption du subside.&mdash;Nouvelles d'un combat livré
en Écosse.&mdash;Réduction de Lislebourg à l'obéissance de Marie Stuart.&mdash;Procédure
contre l'évêque de Ross.&mdash;Négociation des Pays-Bas.&mdash;Rapprochement
entre l'Angleterre et l'Espagne.</p>

<p class="p2 left5 smcap">Au Roy.</p>

<p>Sire, la contention d'entre les principaulx de la noblesse
<span class="pagenum"><a id="Page_111"> 111</a></span>
et des évesques sur l'article de la religion, en la première
chambre de ce parlement, et celle de la dicte chambre
contre ceulx de la segonde sur le poinct de lèze majesté,
ne sont du tout vuydées, et en est l'affaire encores devers
certains depputez, à qui a esté commiz de modérer les billetz;
seulement l'article du subcide est passé, en ayant esté
rabattu ung sixiesme, dont ne montera plus que envyron
cinq centz mil escuz, payables, la moictié au mois d'octobre
prochain, et l'aultre moictié d'icy à ung an. Cependant le
souspeçon qu'on a prins de la dépesche, qui venoit de Flandres
à l'évesque de Roz, dont les chiffres sont encores devers
milord de Burlay, s'est fort augmenté par les contradictions
ung peu plus hardyes, qu'on ne les espéroit voir
au dict parlement, de sorte que le dict de Roz en est tenu
plus resserré; et a esté miz gardes, en plusieurs lieux de
ceste ville, pour obvier à sédicion, et mandé en la contrée
de retenir toutz corriers et voyageurs qui n'auront passeport,
et serré de toutz costez les passaiges.</p>

<p>Ceulx d'Escoce des deux partys se préparent à ung faict
d'armes; dez le <span class="roman">x</span><sup>e</sup> de ce moys, près de Lillebourg, (ayant
le comte de Lenoz instantment demandé d'estre secouru
de cinq centz chevaulx et quinze centz hommes de pied
anglois, avec lesquelz il promect de couryr l'Escoce, et de
ranger promptement tout le pays à son obéyssance),
j'entendz que cependant l'on est venu aulx mains, et que
du commancement le combat a esté doubteux, mais qu'enfin
le dict de Lenoz s'est retiré, et les Amilthons sont entrez
à Lillebourg, où, tout incontinent, le nom et l'authorité
de la Royne d'Escoce ont été proclamez. J'espère
que, si sur cella le frère du cappitaine Granges leur est arrivé,
et qu'il playse à Vostre Majesté leur faire continuer
<span class="pagenum"><a id="Page_112"> 112</a></span>
le secours de quatre mil escuz par moys, et le leur envoyer
pour deux ou trois moys à la foys, que leurs affaires
se pourront establyr, au moins si les Angloys ne s'y opposent
trop ouvertement et avec armée, comme l'on continue
de m'advertyr que la dellibération en est desjà fort avant;
auquel cas j'escripray ordinairement à Vostre Majesté ce
qui en viendra à ma notice. Les particularitez du dict combat
ne se sçavent encores, ny je n'ay adviz d'icelluy que
par lettres de particuliers, dont j'en attandz d'heure en
heure plus grande confirmation; cependant il plaira à Vostre
Majesté entendre des nouvelles de la Royne d'Escoce
par une lettre, qu'elle mesmes m'a escripte de sa main, du
<span class="roman">xiii</span><sup>e</sup> et <span class="roman">xiiii</span><sup>e</sup> de ce moys, en laquelle le poinct qu'elle remect
au S<sup>r</sup> Douglas, qui me l'a apportée, est touchant
la continuation du secours, ainsy que je le mande cy dessus;
et verrez au reste, Sire, comme elle desire qu'il
soit vostre bon playsir de remettre au dict Douglas la condempnation
qu'il a encourue, par la coulpe de son homme,
d'estre bany pour trois ans de vostre court, à ce qu'il
puysse continuer, comme auparavant, son service près de
Vostre Majesté, et qu'il vous playse le faire payer de ses
gaiges de la chambre.</p>

<p>J'ay adjouxté, Sire, à ce pacquet ce que j'ay aprins de
l'examen de l'évesque de Roz, qui monstre en quelque
chefz que ceulx cy se deffient d'aulcuns d'entre eulx mesmes,
et que néantmoins les accusations ne sont si grandes contre
luy qu'on le deust tretter ainsy rudement comme l'on
faict; dont il continue, Sire, d'avoir recours à la faveur de
Vostre Majesté; et cependant je luy assiste, au nom d'icelle,
de tout ce qu'il m'est possible. Le S<sup>r</sup> Thomas Fiesque est
arrivé en la compaignie du gentilhomme anglois qui l'estoit
<span class="pagenum"><a id="Page_113"> 113</a></span>
allé quérir, et semble que l'aultre depputé, qui de longtemps
estoit icy, et luy ne s'en retourneront ceste foys sans avoir
accommodé le faict des merchandises, ny sans avoir par
mesmes moyen miz aussi en quelque bonne voye d'accommodement
le reste de l'entrecours d'entre les deux pays;
et espère l'on que le jeune Coban raportera fort bonne
responce d'Espaigne, ayant esté si bien et favorablement
receu par dellà qu'on en a desjà remercyé icy l'ambassadeur.
Sur ce, etc.<span class="i2">Ce <span class="roman">xxiii</span><sup>e</sup> jour de may 1571.</span></p>

<h2 class="p4 center">CLXXXII<sup>e</sup> DÉPESCHE</h2>

<p class="center">&mdash;du <span class="roman">xxviii</span><sup>e</sup> jour de may 1571.&mdash;</p>

<p class="center">(<i>Envoyée par homme exprès jusques à Calais.</i>)</p>

<p class="hanging indent">Audience.&mdash;Déclaration de l'ambassadeur que si la négociation du traité
concernant Marie Stuart n'est pas reprise, le roi est décidé à envoyer ses
forces en Écosse.&mdash;Emportement d'Élisabeth contre Marie Stuart.&mdash;Délai
demandé par la reine pour reprendre la discussion du traité.&mdash;Négociation
des Pays-Bas.&mdash;Nouvelles d'Écosse.</p>

<p class="p2 left5 smcap">Au Roy.</p>

<p>Sire, ayant heu à parler à la Royne d'Angleterre du
faict de la Royne d'Escoce et des Escouçoys, jouxte le
contenu de la dépesche de Vostre Majesté du <span class="roman">viii</span><sup>e</sup> de ce
mois, j'ay considéré que, de tant qu'elle et les siens ont
toutjour heu fort à cueur ceste matière, et qu'ilz sont sur
le poinct de tretter aussi de celle des Pays Bas, qu'il seroit
bon de ne la presser si fort qu'elle se peult altérer vers
vous, pour d'aultant se randre plus facille de l'aultre costé;
et pourtant, Sire, sans rien obmettre de ce que vouliez luy
estre notiffié, je luy ay gracieusement remonstré qu'estant
naguières le S<sup>r</sup> de Vérac repassé d'Escoce en France, et
<span class="pagenum"><a id="Page_114"> 114</a></span>
vous ayant randu compte de la surprinse de Dombertran,
et des propos que le comte de Lenoz luy avoit tenuz, et du
retour du comte de Morthon, et de tout l'estat du pays, il
vous avoit aussi apporté plusieurs lettres et requestes des
seigneurs qui tiennent le party de la Royne d'Escoce, pour
avoir vostre secours et assistance; et que l'archevesque de
Glasco vous en estoit venu sommer en vertu des trettez et
des anciennes alliances, et encores plus en vertu des nouvelles
promesses que Vostre Majesté leur en avoit faictes,
au cas que le tretté ne réuscyst; et que néanmoins Vostre
Majesté, premier que d'y rien dellibérer ny respondre, avoit
bien vollu sçavoir l'intention de la dicte Dame sur ce que
vous la suppliez, de la meilleure affection qu'il vous estoit
possible, que ne retournant le dict de Morthon avec les pouvoirs
qu'il avoit promiz d'apporter, qu'elle vollust passer
oultre sans luy à la conclusion du tretté et à restituer la
Royne d'Escoce, ou bien la remettre ez mains de ceulx qui
tiennent son dict party, comme elle vous avoit promiz de le
faire; et au regard de l'instance des seigneurs de son dict
party, qui vous sommoient de vostre honneur et debvoir, et
de vostre promesse, en l'observance des choses que les trettez
vous obligeoient vers eulx, encor que vous y peussiez
procéder de vous mesmes, vous estiez néantmoins contant
que Vostre Majesté et la sienne conjoinctement, affin d'évitter
souspeçon, pourveussiez à faire cesser toutes violances,
port d'armes, guerres civilles et divisions dans le
pays, et à remettre le royaume en ung plus tranquille estat
qu'il n'est; et, quant à ce qu'ilz requéroient vostre protection
contre les injures, que les Anglois leur avoient desjà
faictes, et qu'ilz menaçoient encores de leur faire, qu'elle
prînt de bonne part la responce que leur aviez faicte, que
<span class="pagenum"><a id="Page_115"> 115</a></span>
vous vous employeriez de toute vostre affection à la suplier
que, directement ou indirectement, ilz ne fussent plus molestez
du costé d'Angleterre; et qu'au cas qu'ilz le fussent,
ilz avoient obtenu de Vostre Majesté que votre assistance
et celle de vostre royaulme ne leur deffauldroit aucunement;
et qu'elle voyoit bien qu'en ces choses, encor qu'il y courust
assés de vostre propre réputation, vous vouliez néantmoins
évitter, aultant qu'il vous étoit possible, d'avoir différand
avec elle; et que pourtant elle vous y vollust faire une responce
qui fût conforme à la bonne et sincère amytié que
vous lui portiez.</p>

<p>Le propos n'a peu estre dict si doulcement qu'elle n'y
ayt trouvé de l'amer; et sa responce a suyvy de mesmes,
en party doulce, à vous remercyer des considérations que
vouliez avoir de ne l'offancer, et en partie aigre, d'estre
fort marrye que vous postposissiez toutjour son amytié à
celle de la Royne d'Escoce; et est entrée à commémorer,
en collère, ung grand nombre d'offances, qu'elle dict avoir
receu de la dicte Dame, avant qu'elle soit entrée en ce
royaulme, et encores de plus grandes, despuys qu'elle y
est; et qu'elle a mené à son préjudice de fort mauvaises
pratiques à Rome, en France, en Flandres, et freschement
avec la duchesse de Férie, en Espaigne; et qu'elle
a les vériffications et preuves de tout si claires en sa main
qu'elle ne la peust plus compter que pour sa grande ennemye.</p>

<p>De sorte, Sire, que je n'ay peu tirer nulle meilleure
parolle de la dicte Dame, pour la restitution de sa cousine,
que de me dire qu'elle s'estoit trop hastée de vous en faire
la promesse; et, quant aux seigneurs d'Escoce, que, puysqu'elle
avoit miz en sa main d'accommoder leur affaire,
<span class="pagenum"><a id="Page_116"> 116</a></span>
et avoit donné ordre que ung parlement se tînt entre eulx
pour envoyer les pouvoirs nécessaires, qu'elle ne pouvoit
estre sinon malcontante de ceulx qui l'empeschoient, lesquelz
elle entendoit estre ceulx du party de la Royne d'Escoce;
mais qu'elle avoit envoyé ung gentilhomme, tout
exprès sur le lieu, pour le sçavoir, et dellibéroit d'estre contraire
à ceulx qui se trouveroient avoir le tort: dont vous
supplioyt cependant, Sire, de vouloir, pour son regard,
poyser cest affaire à la balance de frère entier et non demy
frère, comme elle vous estoit et vouloit estre très parfaicte
et accomplye bonne s&oelig;ur.</p>

<p>Je luy ay répété les mesmes choses que dessus, et qu'il
ne m'estoit loysible d'y rien adjouster, cognoissant mesmement
que Vostre Majesté me les avoit fort considérément
escriptes, et y aviez gardé le plus de respect que vous
aviez peu vers elle, jusques au poinct que ne pouviez nullement
obmettre de vostre honneur, non plus que celluy de
la vie, mais que si, d'avanture, elle y voyoit nul aultre
meilleur expédiant qui, sans l'offance de vostre réputation,
la peult mieulx contanter, que vous seriez prest de le
suyvre pour le desir qu'aviez de luy complayre; et de tant
qu'elle ne pouvoit, sans entrer toutjour en collère, ouyr
parler de ce faict, que je la supplioys de m'en laysser
tretter avec les comtes de Lestre, de Sussex et avec milord
de Burlay.</p>

<p>Elle enfin m'a respondu gracieusement qu'au retour de
celluy qu'elle avoit envoyé en Escoce, elle m'en parleroit
à moy mesmes plus amplement; et ne seroit besoing que
j'en traittasse avec nul aultre.</p>

<p>Néantmoins, Sire, avant vous mander ceste sienne responce,
j'ay cerché d'en pouvoir conférer avec le comte de
<span class="pagenum"><a id="Page_117"> 117</a></span>
Lestre et avec milord de Burlay, lesquelz, à cause de l'indisposition
du dict de Lestre, m'ont prié d'attandre jusques
après demain; et j'essayeray avec eulx de réduyre
l'affaire au meilleur poinct que je cognoistray pouvoir convenir
à l'honneur de vostre couronne et commodité de voz
affaires.</p>

<p>Cependant, Sire, ceulx cy trettent fort estroictement
avec les depputez de Flandres pour accorder de leurs différandz,
et m'a l'on dict qu'ilz veulent en toutes sortes
essayer d'en sortyr, affin de mieulx entendre aulx entreprinses
d'Escoce et y avoir le Roy d'Espaigne favorable,
se continuant le propos que milord Sideney sera envoyé
ambassadeur devers luy. Il pourra possible intervenir encores
quelque difficulté sur les merchandises à cause du
grand deschet, diminution et perte qui s'y trouve; mais
quant à l'argent, les S<sup>rs</sup> Thomas Fiesque et Espinola qui
sont gènevoys, et Acerbo Velutelly lucoys, ont pouvoir
d'en accorder comme d'affaire de particulliers, où le Roy
d'Espaigne n'a plus nul intérest. Et si, ay quelque secrect
adviz qu'il a esté mandé à l'ambassadeur d'Espaigne de
prester l'oreille à tout ce qui luy sera proposé du reste
de l'entrecours, et de remettre le traffic comme auparavant;
car le duc d'Alve desire de ne laysser après luy
aulcune sorte de différand entre ces deux pays. J'ay recuilly,
des propos de la Royne d'Angleterre et d'aulcuns
aultres adviz qu'on m'a donnez d'ailleurs, que le retour
du frère de Granges, qui est arrivé à saulvetté à Lillebourg,
a grandement conforté ceulx du party de la Royne
d'Escoce, ausquelz si Vostre Majesté continue de leur assister,
ainsy quelques mois, comme elle a commancé, l'on
estime qu'ilz se randront facillement maistres du pays;
<span class="pagenum"><a id="Page_118"> 118</a></span>
ce que craignant la Royne d'Angleterre, elle dépesche
présentement milord de Housdon à Barvich, avec commission
d'assister au comte de Lenoz de tout le plus grand
nombre de soldatz qu'il pourra souldainement amasser en
la dicte frontière; et toutz les capitaines de Barvich et de
ce quartier du North vont avec luy: dont semble, Sire,
estre fort requiz d'ayder promptement, et en la meilleure
sorte que pourrez, les affaires de la dicte Royne d'Escoce.
Sur ce, etc. <span class="i2">Ce <span class="roman">xxviii</span><sup>e</sup> jour de may 1571.</span></p>

<h2 class="p4 center">CLXXXIII<sup>e</sup> DÉPESCHE</h2>

<p class="center">&mdash;du segond jour de juing 1571.&mdash;</p>

<p class="center">(<i>Envoyée exprès jusques à la court par Nicolas Lescot.</i>)</p>

<p class="hanging indent">Conférence de l'ambassadeur avec Burleigh et Leicester sur la nouvelle déclaration
du roi.&mdash;Affaires d'Écosse.&mdash;<em>Lettre secrète à la reine-mère.</em> Audience;
négociation du mariage du duc d'Anjou.</p>

<p class="p2 left5 smcap">Au Roy.</p>

<p>Sire, ma précédante dépesche est du <span class="roman">xxviii</span><sup>e</sup> du passé,
et j'ay esté, le jour d'après, conférer avec le comte de
Lestre et milord de Burlay des mesmes propos que j'avois
tenuz à la Royne, leur Mestresse, qui m'y ont respondu
que la dicte Dame s'esbahyssoit grandement comme Voz
Majestez Très Chrestiennes, pendant les pourchaz de faire
une bien estroicte intelligence avec elle, la faisiez presser
de chose qui touchoit infinyement à son honneur et à sa
seureté, et que, si vouliez tant soit peu avoir esgard à son
amytié, vous cognoistriez que la Royne d'Escoce estoit
celle qui se procuroit à elle mesmes son mal, et qui donnoit
retardement à ses propres affaires, car oultre les vielles
querelles de s'estre attribuée le tiltre de ce royaulme,
<span class="pagenum"><a id="Page_119"> 119</a></span>
et d'avoir inpugné la condition de leur dicte Mestresse, et
avoir excité la rébellion du North; et faict retirer et bien
tretter les rebelles de ce royaulme en Escoce, choses très
urgentes, mais qui estoient desjà oblyées, elle avoit freschement,
par Ridolply, escript au Pape et au Roy d'Espaigne
de se vouloir entremettre de ses affaires, combien
qu'elle eust promiz de n'y employer jamais que leur Mestresse;
et par le mesmes Ridolply avoit mené de très mauvaises
pratiques avec le duc d'Alve et avec les rebelles
Anglois, qui sont en Flandres, pour exciter une nouvelle
rébellion dans ce royaulme: de quoy leur dicte Mestresse
avoit les preuves et vériffications devers elle, et avoit,
pour ceste occasion, faict resserrer l'évesque de Roz
comme celluy qui principallement en avoit ordy la besoigne;
que la Royne d'Escoce avoit tretté, par la duchesse de
Férie, d'induyre le Roy d'Espaigne à faire beaucoup de
dommaige à leur dicte Mestresse et beaucoup de mal en ces
pays; qu'encor qu'elle et l'évesque de Roz et ses aultres
depputez, qui estoient naguières icy, eussent accordé qu'au
comte de Lenoz et à ceulx de son party seroit loysible
d'aller en toute seureté à Lislebourg pour y tenir ung parlement,
affin d'envoyer les pouvoirs nécessaires pour parfaire
le tretté, elle néantmoins avoit incontinent mandé
qu'on l'en empeschât, de sorte qu'elle monstroit ne procéder
d'aulcune sincérité, ny d'avoir recognoissance de la
bonne intention de la Royne sa cousine, qui luy avoit
saulvé la vie, qui tâchoit de la restituer, et l'avoit retirée,
et la faisoit bien tretter en son royaulme; en somme, qu'encores
qu'en général les vollontez, les parolles et les promesses
tendissent à monstrer beaucoup d'avantaige, beaucoup
de seureté, et beaucoup de contantement pour leur
<span class="pagenum"><a id="Page_120"> 120</a></span>
dicte Mestresse en la restitution de sa dicte cousine, quant
l'on en venoit aulx particullaritez, il ne s'y voyoit que
toutz dangiers et difficultez et rien de bien clair ny de bien
asseuré; néantmoins me prioyent de leur bailler par escript
les chefz de ce que je leur avois proposé, affin d'en pouvoir
mieulx conférer avec leur dicte Mestresse et m'y faire
avoir meilleure responce.</p>

<p>Je leur ay répliqué, en brief, que c'estoit Vostre Majesté
qui trouvoit bien estrange, qu'en tant de bonnes parolles
et démonstrations d'amytié, dont leur dicte Mestresse
vous usoit, elle ne vouloit toutesfois évitter d'avoir différant
avec vous en ung affaire, qu'elle sçavoit bien que
l'honneur, le debvoir et les trettez vous obligent de ne le
laysser sans remède; que le roolle des deux Roynes se
jouoyt sur ung si éminent théâtre que, de toutes les parts
de la Chrestienté, l'on voyoit bien laquelle faisoit le tort,
et laquelle le souffroit, et n'y avoit si habille négociation
qui en peult rien couvrir, ny qui peult arguer Vostre Majesté
de n'avoir dilligentment gardé toutz les respectz deuz
à l'amytié de leur dicte Mestresse: qui pourtant les prioys
de me faire avoir quelque bonne responce d'elle qui vous
peult contanter. Et leur ay baillé par escript les chefz
qu'ilz demandoient, sur lesquelz j'entendz, Sire, qu'il y
a heu de l'altération dans le conseil; et néantmoins ilz ne
m'y ont mandé aultre chose, pour le présent, sinon que
la Royne, leur Mestresse, me prioyt d'attendre que son
mareschal de Barvyc, lequel elle avoit envoyé devers les
deux partys en Escoce, fût de retour affin de pouvoir, puys
après, mieulx satisfaire à Vostre Majesté.</p>

<p>Or, Sire, j'ay adviz que le dict mareschal est passé de
vray en Escoce avec commission de parler au comte de
<span class="pagenum"><a id="Page_121"> 121</a></span>
Lenoz; et sçavoir qui l'a meu d'habandonner le faulxbourg
de Lillebourg pour se retirer à Esterlin, sans qu'il se soit
saisy du Petit Lith, et en quelle sorte et pour combien de
temps il se pourra meintenir; et, au cas qu'il ayt besoing
de secours, luy résouldre du nombre d'hommes, et du
moyen qu'on tiendra pour les luy envoyer; et faire en toutes
sortes que la part du dict de Lenoz demeure supérieure;
et marchander cependant avec luy qu'il veuille remettre
Dombertran ez mains de la dicte Dame, chose qu'ilz ne
peuvent aulcunement obtenir du comte de Morthon. Mais
cependant est arrivée une soubdaine nouvelle de dellà, de
laquelle ceulx cy monstrent estre fort troublez, et présume
l'on que c'est que le comte de Morthon est prins, ayant
esté assiégé en ung sien chasteau, nommé Dathquier, à
quatre mil de Lillebourg, et que le susdict de Lenoz est
pareillement prins ou bien déchassé. Lequel bon commancement,
Sire, seroit pour vous facilliter davantaige les
moyens de remédier les affaires du dict pays, si continuez
de les assister. Dont suys très expressément prié par les
amys de la Royne d'Escoce de faire trois offices en cella:
l'ung, de remercyer très humblement Vostre Majesté de
leur part pour ce bon succez, lequel ilz attribuent tout à
vostre grandeur et bonne fortune; l'aultre, de vous supplier
que veuillez à bon esciant relever le faict de la dicte
Dame, s'asseurans que l'entreprinse vous en réuscyra heureuse
et honnorable; et le troisiesme, que je veuille, pendant
la détention de M<sup>r</sup> de Roz, prendre en moy la charge
des affaires d'elle, en quoy, Sire, je feray tout ce qu'il me
sera possible, sellon que je voys que telle est vostre intention,
et que vostre service ainsy le requiert. Sur ce, etc.</p>

<p class="right">Ce <span class="roman">ii</span><sup>e</sup> jour de juing 1571.</p>

<p><span class="pagenum"><a id="Page_122"> 122</a></span></p>

<p class="p2 center">(<i>Par postille à la lettre précédente.</i>)</p>

<div class="font90">
<p>Ce qu'on ymaginoit de mauvaises nouvelles icy, que le comte
de Morthon fût prins, est que luy et le comte de Lenoz sont entrez
en quelque différand et maulvaise intelligence entre eulx.</p>

<p class="p2 left5 smcap">A la Royne.</p>

<p>Madame, je n'avois jamais trouvé la Royne d'Angleterre
si irritée contre la Royne d'Escoce comme j'ay faict ceste
foys pour l'impression, qu'on luy a donné, que, naguières,
par Ridolphy en Flandres et par la duchesse de Férie en
Espaigne, la dicte Dame luy ayt pratiqué une nouvelle rébellion
de ses subjectz, et une très dangereuse guerre
contre son estat; dont n'a peu bien prandre les propos que
j'ay heu à luy tenir pour la dicte Dame, encores que je les
luy aye dict en la plus gracieuse façon qu'il m'a esté possible,
et telle que les siens mesmes ont confessé que Voz
Majestez ne se pouvoient ranger à plus honneste party entre
elles deux qu'à celluy que luy offriez. Tant y a qu'il est
advenu que, (encor que sur une lettre du comte de Lenoz
du <span class="roman">xx</span><sup>e</sup> du passé, par laquelle il mandoit ne pouvoir sans
argent tenir plus longuement ensemble les forces qu'il n'avoit
joinctes qu'à certains jours, et demandoit pour ceste
occasion renfort de deniers ou d'hommes, il eust esté ordonné
que milord de Housdon yroit tout sur l'heure à Barvyc,
pour mettre aulx champs aultant de gens qu'il en
pourroit soubdainement tirer des garnysons du North, et,
si cella ne suffizoit, d'en lever davantaige au dedans du
pays, pour incontinent les envoyer au dict de Lenoz), que
la dicte Dame, après m'avoir ouy, a retardé sa dellibération,
retenant encores icy le dict de Housdon; et ayant cependant
envoyé le mareschal de Barvyc en Escoce soubz umbre
de paix, mais en effect pour les pratiques que je mande
<span class="pagenum"><a id="Page_123"> 123</a></span>
en la lettre du Roy. Dont, Madame, l'ocasion, qui semble se
présenter bonne au dict pays, requiert d'estre promptement
aydée, ainsy qu'avez commancé de le faire, affin de ne la
laysser perdre ny passer, car ceulx cy ne veillent à rien tant
qu'à priver, s'ilz peuvent, le Roy, vostre filz, de l'alliance
et auctorité qu'il a en Escoce; et ne fays doubte qu'au retour
du dict mareschal de Barvyc, ilz ne poursuivent leur
dellibération d'entreprendre quelque chose par dellà.</p>

<p>L'évesque de Roz demeure toutjour resserré, mais j'entendz
que la Royne d'Angleterre commance de se modérer
vers luy, et qu'elle confesse qu'il n'a rien faict que comme
bon serviteur de sa Mestresse. Au regard de Ridolphy,
l'on m'a mandé que, à la vérité, sa négligence et la seurté,
où il s'est trouvé dellà la mer, ont ruyné une très honneste
cause qu'il avoit en main, et qu'il fera bien de prandre
garde à luy, et ne molester plus ceulx qui sont de deçà, et
que tout ce qu'il a en Angleterre sera confisqué; et il y a
d'assez bonnes sommes de deniers, qui luy debvoient estre
payées à temps. <span class="i2">Sur ce, etc. Ce <span class="roman">ii</span><sup>e</sup> jour de juing 1571.</span></p>
</div>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, sur les bonnes responces que Voz Majestez
ont données au S<sup>r</sup> de Valsingan à Galion, et sur les honnorables
propos que Monseigneur vostre filz luy a tenuz, il
a faict une dépesche par deçà, laquelle, avec les lettres
que le S<sup>r</sup> Cavalcanty y a adjoustées, ont fort grandement
contanté la Royne d'Angleterre, de sorte que, quant je luy
suys allé présenter vostre lettre, elle ne m'a peu assés
monstrer combien elle demeuroit bien satisfaicte de la sincérité
de Voz Majestez et de la bonne et honneste affection
<span class="pagenum"><a id="Page_124"> 124</a></span>
de Mon dict Seigneur vers elle, sellon qu'elle m'a asseuré
que son ambassadeur le luy avoit fort expressément
signiffié par ung très ample discours; et luy en avoit escript,
ensemble le comte de Rotheland, comme s'ilz fussent
proprement françoys, avec tant grande recommendation
de Mon dict Seigneur, et avec si grand desir de l'accomplissement
de ce mariage, qu'elle confessoit y veoir meintenant
beaucoup d'avantaiges qu'elle n'y avoit jamais considérez,
et trop plus grandz qu'en nul aultre party dont l'on
luy eust jamais parlé.</p>

<p>Je luy ay respondu que, à la vérité, s'il y avoit de la
sincérité en son ambassadeur, comme sans icelle il ne pourroit
bien juger de celle qui estoit en aultruy, il avoit cogneu
que Mon dict Seigneur avoit le desir, l'affection et la vollonté
perfaictement pleynes et combles d'ung vray et sincère
amour vers elle; et faisoit encores que Voz Majestez
l'y avoient de mesmes, de sorte qu'elle auroit à en espouser
trois à la foys, et qu'avec la personne, de l'ung elle
possèderoit les aultres deulx, et tout ce qui estoit en leur
grandeur; mais le poinct estoit que, ainsy que Monseigneur
luy avoit faict ung pur don de soy, si je le pourroys asseurer
qu'elle l'eust accepté, et luy fît quelque part en elle
et en ses bonnes grâces, me voulant bien persuader que si,
entre les perfections que Dieu avoit largement mises en
elle, elle dellibéroit d'y recepvoir jamais et donner lieu à
nul d'entre les mortelz, qu'elle en feroit digne Monsieur,
car, comme je confessoys qu'elle estoit, à la vérité, la
première princesse de la Chrestienté en grandeur d'estat
et en plusieurs rares qualitez, qu'ainsy se pourroit elle asseurer
d'avoir ung mary qui ne seroit second en honneur,
en dignité, en extraction ny en valleur, à nul de toutz les
<span class="pagenum"><a id="Page_125"> 125</a></span>
princes chrestiens; avec plusieurs aultres parolles qui servoient
à mon propoz; ès quelz j'ay heu soing de notter bien
curieusement comme elle les prandroit. Et parce que l'intérieur
des personnes ne peult que de Dieu seul estre parfaictement
cogneu, je n'en veulx faire nul certain jugement.</p>

<p>Tant y a que la dicte Dame, en récitant elle mesmes
les commoditez de ce party, et la seureté où elle mettroit
son estat et ses affaires par une si ferme et si forte alliance,
et commémorant les honnorables qualitez de Monsieur, et
les dignes propos qu'il avoit tenuz d'elle, et de la bonne
amytié esloignée d'ambition et d'avarice qu'il luy pourtoit,
elle m'a dict et juré, non sans changement de colleur, qui
luy est montée bien vermeille au visage, qu'elle n'avoit, à
ceste heure, nul plus grand doubte que de ne se trouver,
avec tout son royaulme et toute sa couronne, assés digne
pour ung si excellent prince; et que néantmoins, sur ce
que son ambassadeur luy mandoit d'envoyer les aultres
articles, premier que d'avoir accordé de celluy de la religion,
qu'elle ne sçavoit comme, avec son honneur, elle le
pourroit faire; et, si c'estoit Monsieur qui seul les heust
de mandez, qu'elle s'efforceroit de s'en excuser, mais puysque
le Roy les vouloit avoir, elle regarderoit comment l'en
pouvoir contanter, et m'y feroit responce avant le troisiesme
jour de Pentecoste.</p>

<p>J'ay suyvy à luy dire que je la suplyois que, comme
Voz Majestez et Mon dict Seigneur lui faisiez veoir une
claire et nette procédure de vostre cueur en cest endroict,
avec ung ferme propos d'acomplyr tout ce que lui prométriez,
que de mesmes elle y vollust procéder franchement
de son costé, sans longueur ny remises, et sans ambiguité,
<span class="pagenum"><a id="Page_126"> 126</a></span>
et vous envoyer à cest effect, suyvant la promesse de son
ambassadeur, le reste des condicions qu'elle vouloit estre
apposées au contract, et que icelles fussent raysonnables,
comme elle et ses deux conseilliers m'avoient toutjour promiz
qu'elles le seroient, et qu'elle ne desiroit sinon les semblables,
qui avoient esté réservées à la feue Royne sa
s&oelig;ur.</p>

<p>Elle m'a répliqué que, à la vérité, ce seroient celles
mesmes, sinon qu'elle ne demandoit que Monsieur fît son
douaire si grand comme le Roy d'Espaigne avoit faict celluy
de sa s&oelig;ur, parce qu'il n'estoit si riche; et que les difficultés
seroient fort petites en toute aultre chose, fors en
l'article de la religion, mais qu'en icelluy tout ce que Voz
Majestez mettroient en considération, pour l'honneur et
conscience de Monsieur, l'admonestoit à elle de son honneur
et conscience; et qu'elle voyoit bien que, de toute la
Chrestienté, l'on auroit l'&oelig;il merveilleusement ouvert sur
cest acte, duquel elle avoit desjà surprins des lettres, qu'on
en escripvoit à Rome, à Naples et en Espaigne, où l'on
affermoit qu'il cousteroit ung million d'or au Roy d'Espaigne
ou il l'interromproit, ce qu'elle ne pensoit pas qu'il
le peult faire, au moins du costé de deçà, car toutz les subjectz
d'elle y avoient grande affection, et mesmes une fort
grande espérance, sans laquelle, avant clorre leur parlement,
ilz luy en eussent faict la mesme instance qu'ilz
avoient faicte d'aultrefoys, et elle en avoit eu bien grand
peur.</p>

<p>Et, sur cella, après avoir dilligentement escouté ce que
je luy en ay respondu à chacun poinct, qui seroit long à
mettre icy, et voyant que je me pleignoys qu'elle n'avoit
envoyé à son ambassadeur les responces des premiers articles,
<span class="pagenum"><a id="Page_127"> 127</a></span>
ainsy qu'elles avoient esté arrestées en ma présence,
elle a appelé milord de Burlay et luy en a demandé quelque
rayson assés asprement, mais il s'est excusé qu'il avoit
atandu que je luy envoyasse les poinctz qu'il failloit réformer;
et, au reste, il a confirmé à la dicte Dame qu'elle
deust envoyer au Roy le reste de ses demandes.</p>

<p>M<sup>r</sup> le comte de Lestre et luy m'ont pryé de randre très
humbles mercys à Voz Majestez et à Mon dict Seigneur,
de ce qu'il vous playt avoir agréable leur dilligence et
bonne affection en cest endroict, qui promettent qu'elle ne
manquera point, et m'ont infinyement mercyé du bon tesmoignage
que je vous en ay randu; qui vous veulx de rechef
confirmer, Madame, que le dict de Lestre me semble
y marcher de bon pied, mais il a heu quelque souspeçon de
milord de Burlay, de ce mesmes que je vous ay desjà
mandé, et en ont heu parolles ensemble. Je doibz conférer
demain secrectement avec le dict de Lestre en sa mayson,
et puis avec le dict de Burlay, et de tant que icelluy de
Lestre monstre desirer aussi, lui, de se pouvoir maryer en
France, et qu'il a ouy parler de madame de Nevers de
Montpensier, et sçay qu'il desire infinyement d'avoir son
pourtraict, et qu'on luy a aussi, à ce que j'entendz,
parlé de madame la princesse de Condé ou de mademoyselle
la marquise d'Île de Nevers, Vostre Majesté me mandera
comme j'en debvray user; car ne fault doubter que la
Royne, sa Mestresse, ne le face duc, et bien fort riche en
faveur de quelque honneste party, et il s'attand bien et
mérite aussi d'estre gratiffié de Voz Majestez, vous suppliant
très humblement de commander que le pourtrait de
ma dicte dame de Nevers me soit envoyé pour l'en contanter.</p>

<p><span class="pagenum"><a id="Page_128"> 128</a></span>
Quant aulx secretz adviz que j'ay de cest affaire, il m'en
est venu deux ou trois du costé des dames, qui concourent
à ce que le propos est bien réchauffé et qu'on y veult procéder
sans aulcune simulation; mais ung aultre bien principal
personnaige m'a mandé qu'il crainct fort que toute
la démonstration qui s'en faict ne tende qu'à réfroydir Voz
Majestez sur les choses d'Escoce et gaigner temps, et que
je m'en apercevray d'icy à bien peu de jours. Ung aultre
m'a faict dire que la Royne et ses deux conseilliers se sont
merveilleusement resjouys de ceste dernière dépesche de
Valsingan, et qu'ilz disent que l'affaire s'en va comme conclud,
avec démonstration d'en estre fort contantz; néantmoins
qu'il me veult bien dire, tout librement, qu'il ne peult
changer encores d'opinion que ce ne soit artiffice, parce
qu'il cognoist les deux conseilliers estre eulx mesmes artifficieulx.
Après que j'auray parlé à eulx et heu la responce
du reste des condicions, j'escripray de rechef à Vostre Majesté
et luy manderay, s'il m'est possible, une résolution,
la supliant très humblement de m'excuser si je ne luy puys,
pour ceste heure, donner plus de lumière et de satisfaction
de ce faict, car estant ainsy restrainct qu'il est entre trois
personnes, il est très difficile, et voyre impossible, que j'en
puysse descouvrir plus avant. Sur ce, etc.</p>

<p class="right">Ce <span class="roman">ii</span><sup>e</sup> jour de juing 1571.</p>

<p class="p2 font90">Il sera bon cependant de gratiffier au S<sup>r</sup> de Valsingan, et encores
au S<sup>r</sup> Cavalcanty, la bonne façon dont ilz ont dernièrement escript
par deçà, et parler à toutz deux toutjour fort honnorablement de la
Royne d'Angleterre et aussi de ses deux conseilliers, nomméement
de milord de Burlay, avec promesse de le récompenser largement.</p>

<p><span class="pagenum"><a id="Page_129"> 129</a></span></p>

<h2 class="p4 center">CLXXXIV<sup>e</sup> DÉPESCHE</h2>

<p class="center">&mdash;du <span class="roman">vii</span><sup>e</sup> jour de juing 1571.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">Négociation du mariage du duc d'Anjou.&mdash;Débat de l'article relatif à l'exercice
de la religion.&mdash;Envoi des autres articles.</p>

<p class="p2 left5 smcap">A la Royne.</p>

<p>Madame, despuys celle que je vous ay escripte du
<span class="roman">ii</span><sup>e</sup> de ce mois, j'ay tretté avec le comte de Lestre et avec
milord de Burlay, séparéement avec chacun, et puys conjoinctement
avec toutz deux, de celluy tant de foys débattu
article de la religion, et de la difficulté qu'on faisoit de
nouveau de ne vouloir envoyer le reste des condicions, premier
que celle là fût accordée; en quoy je me suys esforcé
de leur admener aultant de raysons, que j'en ay sceu alléguer,
lesquelles, avec la confiance, que j'ay monstré que
Voz Majestez Très Chrestiennes, et Monsieur, aviez en eulx
deux, avec ferme propos de leur recognoistre à très grande
mesure leurs bons offices, et que je leur ay franchement
dict que de ce coup avoit à résulter ou la conclusion de l'affaire
à quelque vostre honneste contantement, ou bien la
ropture d'icelluy à vostre très grand regrect, et avec opinion
de rester moquez et quasi affrontez; et leur ayant
remémoré les parolles, que leur Mestresse, et eulx, m'avoit
dictes et faictes escripre, lesquelles ilz ne m'ont point dényées,
ilz se sont exortez l'ung l'aultre d'entreprendre à
bon esciant d'effectuer meintenant ce propos; et m'ont
prié de vous en donner toute bonne espérance, me tesmoignantz,
l'ung à l'envy de l'aultre, une leur tant bonne et
droicte intention en cest endroict, que je ne la vous sçaurois
<span class="pagenum"><a id="Page_130"> 130</a></span>
représenter meilleure de moy mesmes qui suys asseuré,
Madame, que vous la sçavez estre très parfaictement
bonne. Et sur ce, ayant, chacun à part, faict office avec
leur Mestresse, j'ay enfin obtenu que les dictes condicions
seroient présentement dressées, et m'en seroit faicte communication
pour en envoyer, eulx de leur part une coppie
à leur ambassadeur, et moy une aultre à Vostre Majesté,
en ce toutesfoys qu'il aparoistroit que c'estoit pour satisfaire
au desir du Roy qu'elles avoient esté baillées.</p>

<p>Je confesse, Madame, que je n'ay rien débattu sur
icelles, parce que je le laysse faire à voz Majestez par
dellà, si n'est d'avoir incisté bien fort qu'on les fît raysonnables,
et qu'on ne parlât aulcunement de Calais, ainsy que
vous pourrez voir que j'ay gaigné ce poinct; et tout le reste
est prins du mesmes contract du Roy Philippe avec la Royne
Marie, sinon en l'endroict où est faicte mencion des filles,
et de la succession à la couronne de France, au cas que
Monsieur ou les siens y parvinssent, et aussi que, là où est
laysse en blanc la somme du douayre, ilz me l'ont expéciffiée
à quarante ou cinquante mil escuz: qui me semble,
Madame, avec les premières responces, lesquelles je fays
envoyer aussi refformées, qu'on pourra facillement parvenir
en ung bon accord.</p>

<p>Les dicts S<sup>rs</sup> Comte et Burlay m'ont conseillé de parler
despuys en la mesmes sorte à leur dicte Mestresse comme
j'avois parlé à eulx, du poinct de la religion; ce que j'ay
faict, sans y rien obmettre, et en façon que je l'ay veue
fort esbranlée, mesmes que, oultre les aultres raysons
et les occasions que je luy ay alléguées d'estre impossible
que Monsieur demeurast sans exercisse de sa religion, j'ay
fermement soubstenu que le feu Roy Edouart, son frère,
<span class="pagenum"><a id="Page_131"> 131</a></span>
l'avoit bien accordée pour la feue Royne d'Espaigne, vostre
fille, quant on trettoit de les maryer, ce que je croy
estre ainsy; et je vous supplie très humblement, Madame,
de meintenir à l'ambassadeur Valsingan que, quoy qu'il ne
se trouve par escript, que néantmoins il est vray.</p>

<p>Tant y a que la dicte Dame, après m'avoir allégué les
raysons qu'elle avoit de craindre beaucoup de choses en
cella, et qu'elle vouldroit bien ou que Monsieur heust aultant
de l'exercice de la religion catholique, sinon seulement
la messe comme il vouldroit, ou bien qu'il attandît d'avoir
encores celluy là par l'ottroy d'elle, après qu'ilz seroient
ensemble, elle m'a enfin respondu qu'après que le Roy aura
veu ses aultres demandes, et qu'il luy aura faict une ou
aultre responce sur celle de la religion, elle le résouldra incontinent
après de tout ce qu'elle pourra faire, sans aulcun
dilay; et bien que je l'aye conjurée de me permettre que je
vous en peusse donner cependant quelque bonne espérance,
ou bien qu'elle mesmes vous la donnast par la lettre qu'elle
vous escriproit, elle n'a vollu passer oultre; et m'a dict
que j'excédois ma commission, car n'avois charge que de
demander le reste des articles.</p>

<p>Je ne vous sçaurois assés bien exprimer, Madame,
les bonnes parolles et les démonstrations qu'au surplus elle
a usé pour tesmoigner sa bonne intention et encores son
affection en cest endroict, et à monstrer combien elle porte
de vray amour et observance à Vostre Majesté, et combien
elle prise le Roy, vostre filz, et combien elle a en
grande extime les qualitez et grâces de Monsieur, m'ayant
juré que, oultre le tesmoignage universel que le monde vous
rend à toutz trois, que son ambassadeur et le comte de
Rotheland luy en avoient dernièrement escript en une si
<span class="pagenum"><a id="Page_132"> 132</a></span>
digne façon que jamais en sa vie elle n'avoit leu ny ouy
parler plus honnorablement de nulz princes de la terre; et
a vollu aussi randre ung très grand mercys à moy mesmes,
disant m'estre aultant obligée, comme elle le pouvoit estre
à nul gentilhomme du monde, pour avoir ainsy honnorablement
escript d'elle à Voz Majestez; de quoy elle feroit que
Monsieur m'en remercyeroit quelque jour, et que toutz
deux en auroient recognoissance, et que, sur ce que je luy
offrois de l'esclarcyr de toutz les doubtes et escrupules
qu'on luy pouvoit avoir imprimé du costé de luy, qu'elle
n'en avoit nul sinon celluy qu'elle m'avoit dict de ne
s'estimer assés digne d'un si excellant prince, et que, possible,
d'icy à sept ans, quant il sera encores plus parfaict,
qu'il la trouvera lors vielle, car pour ceste heure espéroit
elle bien de ne luy estre trop désagréable. Et a adjouxté,
en riant, que, possible, auroit il ouy parler de son pied,
mais qu'on luy avoit bien aussi vollu parler de son braz,
de quoy elle s'estoit mouquée, et d'aulcunes aultres choses
qu'elle n'avoit point creu, et qu'elle l'estimoit en tout et
partout très desirable.&mdash;«Très desirables, luy ay je respondu,
qu'ilz estoient véritablement toutz deux, et qu'il ne
s'y voyoit nulle aultre deffault, sinon qu'ilz ne se randoient
assez tost possesseurs des perfections l'ung de l'aultre.»</p>

<p>Et, au partir de la dicte Dame, m'ayantz les dicts de Lestre
et de Burlay reconvoyé jusques hors du logis, je me
suys pleinct à eulx de n'avoir peu rapporter rien de certain
sur le point de la religion; en quoy ilz m'ont prié de vous
escripre que les choses en estoient en bons termes, et,
qu'après vostre responce sur le dict article et sur ceulx de
présent, elle vous en résouldroit incontinent. Je les ay
priez de faire eslargir un peu à M<sup>r</sup> de Valsingan la commission
<span class="pagenum"><a id="Page_133"> 133</a></span>
de pouvoir amplement tretter de toutes ces difficultez
par dellà, auquel je vous suplie, de rechef, Madame, luy
vouloir beaucoup gratiffier sa dernière dépesche qu'il a
faicte icy, et la luy fère gratiffier par le Roy, et par Monsieur;
car, à la vérité, elle a fort relevé le propos avec la comprobation
que le comte de Rotheland et le S<sup>r</sup> Cavalcanty y
ont donné par leurs lettres, mais encor plus luy fault
grandement gratiffier les honnorables propos que la Royne,
sa Mestresse, m'a tenuz de Voz Majestez et de Monseigneur,
et pareillement la bonne affection de ses deux conseillers
avec large promesse de la bien récompancer; qui
ne puys obmettre, Madame, de vous tesmoigner de rechef
l'extrême affection que le dict de Lestre monstre avoir
en cest affaire, et les dilligens offices qu'il faict veoir à chacun
qu'il y faict, qui commancent aussi ne paroistre à ceste
heure moindres du costé du dict de Burlay. Mais, pour ne
consommer temps en négociation, il semble, Madame,
qu'aussitost qu'aurez conféré avec le dict S<sup>r</sup> de Valsingam,
et que l'aurez faict aulcunement condescendre aulx honnestes
advantaiges qui seront cogneuz raysonnables pour
Monsieur, qu'il sera bon que Voz Majestez luy dyent que
les condicions vous semblent si prochaines d'accord de
l'ung costé et de l'aultre, que vous serez prestz du vostre
d'en faire former et signer les articles, aussitost que la
Royne, sa Mestresse, aura déclairé qu'est ce qu'elle veult
faire pour Monsieur pour ne le priver de l'exercice de sa
religion, et qu'il ne peult faire, ny Voz Majestez ne peuvent
vouloir, qu'il soit du tout sans en avoir, et que, sur
ce, il face une soubdaine dépesche par deçà; et que pareillement
cestuy des miens me soit renvoyé, vous voulant
bien dire, Madame, qu'ayant la matière esté cy devant proposée
<span class="pagenum"><a id="Page_134"> 134</a></span>
à neuf de ce conseil, j'ay descouvert que toutz unanimement
ont respondu à leur Royne qu'elle debvoit entendre
au party de Mon dict Seigneur, et luy permettre l'exercice
privé de sa religion, et luy ottroyer toutes raysonnables
condicions; qui me faict esbahyr d'où vient à ceste
heure ceste difficulté, car je voys bien qu'elle mesmes et
toute la Chrestienté n'auroient bonne estime de Mon dict
Seigneur, s'il quictoit ce point. Or, après que les présentes
condicions ont esté dressées, mais avant que j'aye heu
l'aultre responce de la dicte Dame, le S<sup>r</sup> Dupin est arrivé
avec les lettres de Voz Majestez et de Monseigneur, et
de monsieur de Montmorency, lesquelles ont grandement
confirmé l'opinion et l'affection des deux conseillers, qui les
ont aussitost communiquées à leur Mestresse; et par le dict
mesmes Dupin Vostre Majesté entendra l'advancement
qu'elles et sa venue ont apporté à la négociation. Le S<sup>r</sup>
de Vassal, présent pourteur, vous racomptera d'aultres
privez propos que les dicts de Lestre et Burlay m'ont tenuz
par lesquelz, sinon qu'ilz soient du tout sans Dieu et
sans foy, ilz monstrent que l'affaire est pour réuscyr à
bonne fin. Et néantmoins, pendant qu'ilz ont ainsy ardentment
négocié avecques moy, il m'est venu ung adviz, de
fort bon lieu, qui m'admoneste de ne leur donner foy ny
créance, et qu'ilz ne vont en tout que par simulation; et
d'ailleurs, l'on m'a mandé qu'ilz n'entretiennent ainsy ce
propos que pour attandre le retour de Coban, mais l'on
n'en demeurera longtemps en erreur. Sur ce, etc.</p>

<p class="right">Ce <span class="roman">vii</span><sup>e</sup> jour de juing 1571.</p>

<p class="p2 center small">PAR POSTILLE.</p>

<p class="font90">Despuys la présente escripte, M<sup>r</sup> le comte de Lestre, sur une négociation,
que par ung nostre commun amy nous menons ensemble,
<span class="pagenum"><a id="Page_135"> 135</a></span>
m'a mandé avoir infinyement exorté la Royne, sa Mestresse, de ne
se vouloir retarder à elle mesmes le bien, l'honneur, la seureté et le
contantement qui luy vient de ce mariage, et qu'il luy avoit admené
quatre de ses principaux conseillers pour l'en suplyer, et pour la
persuader de ne contradire plus à ce point de la religion. En quoy,
encor qu'elle ne leur eust rien vollu accorder en présence, néantmoins
à luy, à part, elle avoit dict qu'ilz ne la debvoient juger telle
qu'elle vollût son mary estre sans l'exercice de sa religion, ny le
presser d'assister, à regrect, à une aultre forme de religion contre
sa conscience, néantmoins qu'elle estoit contraincte de tenir le plus
ferme qu'elle pourroit en cella pour le respect de eulx mesmes; et
pourtant que le dict sieur comte me prioyt de conseiller à Monsieur
qu'il vollût tant defférer à la dicte Dame de dire à son ambassadeur,
ou bien luy escripre à elle, ou à moy pour le luy dire à elle, que,
pour la singulière amytié et bonne affection qu'il luy porte, il ne
crainct de luy remettre entièrement ce point pour, en honneur et
conscience, luy en ottroyer aultant comme elle cognoistra que, sans
son honneur et sans sa conscience, il ne se pourroit passer d'en avoir,
et qu'il espère tant de sa bonté et vertu que eulx deux en demeureront
bien d'accord; et cependant que le dict sieur comte estoit d'adviz
que, sur ce qui en est couché aux premières responces, l'on passe
oultre à conclurre le reste des articles et des condicions, et qu'il a
obtenu desjà qu'il aura la charge d'aller quérir Mon dict Seigneur:
dont, si cella pouvoit estre pendant le progrez de la dicte Dame, laquelle
va vers Coventry, et que les nopces se peussent cellébrer en
une sienne mayson, qu'il a en ce quartier là, laquelle s'appelle
Quilingourt, il s'estimeroit très heureux.</p>

<h2 class="p4 center">CLXXXV<sup>e</sup> DÉPESCHE</h2>

<p class="center">&mdash;du <span class="roman">ix</span><sup>e</sup> jour de juing 1571.&mdash;</p>

<p class="center">(<i>Envoyée exprès jusques à Calais par Lucas Fach.)</i></p>

<p class="hanging indent">Clôture du parlement.&mdash;Exécution de Storey.&mdash;Nouvelles d'Écosse.&mdash;Résolution
prise par Élisabeth d'envoyer des troupes au comte de Lennox.&mdash;Accusation
portée contre le duc de Norfolk d'avoir adressé de l'argent
en Écosse.</p>

<p class="p2 left5 smcap">Au Roy.</p>

<p>Sire, le <span class="roman">ii</span><sup>e</sup> de ce moys, vigille de la Pentecoste, la
<span class="pagenum"><a id="Page_136"> 136</a></span>
Royne d'Angleterre est allé elle mesmes clorre son parlement,
et ceux qui estoient présens m'ont asseuré que ce
a esté par ung parler si digne et honnorable, et encores si
grave et elloquent, que la pluspart de l'assemblée en a
esté esmerveillée; et toutz en sont restez fort contantz.
Elle a rejetté par bonnes raysons les nouvelles loix et les
contrainctes qu'on requéroit estre imposées sur l'observance
de leur religion, ayant layssé les choses comme elles
estoient, et a confirmé en quelque partie la loy de lèze majesté
pour la seurté d'elle et de son estat o<a name="FNanchor_8" id="FNanchor_8" href="#Footnote_8" class="fnanchor">[8]</a> protestation
que le tiltre d'aulcun qui prétande droict à la succession
de ce royaulme, n'en puysse estre intéressé; elle a remercyé
l'assemblée de l'ottroy du subcide, et a confirmé, au
reste, la pluspart de leurs aultres demandes. Il semble que
le parlement n'a esté du tout finy, ains qu'on y a miz
<span class="roman">poinct</span>, ainsy qu'ilz disent, pour le pouvoir continuer,
quant les affaires de la Royne et du royaulme le requerront.</p>

<p>Le docteur Estory<a name="FNanchor_9" id="FNanchor_9" href="#Footnote_9" class="fnanchor">[9]</a> a esté enfin exécuté à mort, en
l'eage de 80 ans, nonobstant la remonstrance de l'ambassadeur
d'Espaigne, et nonobstant qu'il se soit toutjour
opiniastrément meintenu estre subject du Roy Catholique;
mais ceste Royne a respondu:&mdash;«Que le dict Roy auroit
bien la teste, s'il la vouloit, mais que le corps demeureroit en
Angleterre.» Plusieurs des seigneurs de court et du conseil
ont assisté à l'exécution, espérant tirer de luy, à sa fin, ce
qu'il pouvoit avoir entendu de l'entreprinse du duc d'Alve et
<span class="pagenum"><a id="Page_137"> 137</a></span>
des fuytifz Anglois, qui sont en Flandres, contre ce
royaulme, et pareillement quelque déclaration s'il ne recognoissoit
pas la Royne d'Angleterre pour sa vraye et légitime
princesse, avec toute authorité temporelle et ecclésiastique
en ce pays; mais ilz n'en ont rien raporté qui les
ayt contentez.</p>

<p>Le comte de Lenoz, se trouvant à l'estroit, a envoyé en
dilligence solliciter icy du secours, et ont les lettres du
mareschal de Barvyc, qui a desjà conféré avecques luy,
joinct la bonne estime du S<sup>r</sup> Briquonel, le plus renommé
cappitaine d'Angleterre, qui les a apportées, esté de grand
moment pour faire mettre la cause en dellibération; en
laquelle, après avoir cogneu, par le jugement mesmes du
dict Bricquonel, que l'entreprinse d'assiéger le chasteau de
Lislebourg seroit très difficile et de grand despence, il a
esté advisé de n'envoyer point pour encores d'armée par
dellà. Mais voycy, Sire, ce qui a esté ordonné, et à quoy il
a esté, quant et quant, pourveu: que le dict Bricquonel
yra promptement trouver le dict de Lenoz à Esterlin, avec
deux centz harquebuziers, pour demeurer là à la garde du
petit Prince, et que icelluy de Lenoz, avec cinq centz soldatz
escouçoys, entretenuz aulx dépens de la Royne d'Angleterre,
pourra aller courre sur ceulx de l'aultre party, et
se saysir du Petit Lict, s'il luy est possible; que le mareschal
de Barvyc s'entremettra cependant de mettre en quelque
accord les ungs et les aultres à la confirmation de l'authorité
du petit Prince, aultant qu'il le pourra faire, menaçant
ceulx du party de la Royne à toute extrémité. Qui
est tout ce que, pour le présent, je puys descouvrir au vray
avoir esté résolu en ce faict, bien qu'on ayt renvoyé le
S<sup>r</sup> de Cuniguem avec beaucoup d'aultres grandes promesses
<span class="pagenum"><a id="Page_138"> 138</a></span>
devers le dict de Lenoz. Cella crains je, Sire, que,
de tant que icelluy cappitaine Briquonel, lequel part tout
à ceste heure, doibt, à ce que j'entendz, embarquer les
dict deux centz hommes, que ce ne soit pour aller enlever
le Prince d'Escoce et le transporter de deçà, ou bien pour
mettre ceste garnyson dans Dombertran au lieu de la conduyre
à Esterlin; vray est qu'on m'a asseuré que le comte
de Morthon s'est vivement opposé qu'on n'y mette point
d'Anglois, et en est pour cella en assés mauvais prédicament
en ceste court, encor qu'il se soit rabillé avec le dict
de Lenoz, lequel luy a cédé les terres, d'où le différant
estoit nay entre eulx. La comtesse de Lenoz s'est fort
escryée que les adversayres de son mary et de son filz estoient
secouruz d'argent de France, de Flandres et encores de
quelque endroict d'Angleterre, dont l'on en a chargé le
duc de Norfolc, et en est la Royne d'Angleterre entrée en
telle indignation contre luy qu'elle a curieusement cerché,
avec des gens de loix et de justice, s'il y auroit nulle juste
prinse sur luy pour le pouvoir bien chastier, mais il se
trouve de plus en plus net et deschargé de tout crime.
J'attandz responce de Vostre Majesté sur la continuation
de l'instance que j'auray à faire à la Royne d'Angleterre
pour les choses d'Escoce, sellon que j'ay commancé de les
luy proposer, et aussi ce que j'auray à luy dire de vostre
part sur la détention de l'évesque de Roz son ambassadeur,
qui attand tout son remède de l'assistance qu'il vous plairra
luy faire. Sur ce, etc. <span class="i2">Ce <span class="roman">ix</span><sup>e</sup> jour de juing 1571.</span></p>

<p class="p2 font90">J'entends que le deuxiesme de ce mois ceulx de Lillebourg se devoient
mettre en campaigne pour aller exécuter quelque brave entreprinse.
Je ne sçay encores ce qui en aura succédé.</p>

<p><span class="pagenum"><a id="Page_139"> 139</a></span></p>

<h2 class="p4 center">CLXXXVI<sup>e</sup> DÉPESCHE</h2>

<p class="center">&mdash;du <span class="roman">xiiii</span><sup>e</sup> jour de juing 1571.&mdash;</p>

<p class="center">(<i>Envoyée exprès jusques à Dièpe par Petit Bron.</i>)</p>

<p class="hanging indent">Avantages remportés en Écosse par les partisans de Marie Stuart.&mdash;Nouveaux
secours envoyés d'Angleterre au comte de Lennox.&mdash;Négociations
des Anglais avec l'Espagne.&mdash;Nouvelle de la blessure reçue par le roi.</p>

<p class="p2 left5 smcap">Au Roy.</p>

<p>Sire, l'entreprinse, que ceulx de Lillebourg ont faicte,
de sortyr en campaigne le <span class="roman">ii</span><sup>e</sup> de ce mois, ainsy que je le
vous ay mandé par postille en mes précédantes, a esté pour
surprendre le comte de Morthon en sa mayson de Datquier;
lequel, en estant adverty, s'est miz aulx champs pour
les combattre, estant luy mesmes avecques ses gens de
pied, et ung sien parant conduysoit ses gens de cheval, ce
qu'entendans les aultres ont faict arrester deux pièces
d'artillerye qu'ilz menoient, et ont renvoyé une partie de
leurs chevaulx pour attaquer le combat à pied, qui a esté
assés aspre en ung lieu estroict, d'où le dict de Morthon,
ayant faict aprocher ses gens de cheval, a miz peyne de se
retirer à saulvetté: et y a heu de morts ou prins, de chacun
costé, envyron trente hommes. (Il est survenu ung
mauvais accidant à ceulx de Lislebourg, que le cappitaine
Melain voulant distribuer de la pouldre aulx soldatz, le feu s'y
est miz qui l'a tout brullé, et envyron douze à quinze des
siens.) De cest exploict d'iceulx de Lillebourg ont les dicts
de Morthon et le comte de Lenoz prins ocasion de presser
davantaige la Royne d'Angleterre de leur envoyer secours,
mais elle n'en a ordonné d'aultre que je sache, pour encores,
que de ces deux centz harquebuziers (que je vous ay
<span class="pagenum"><a id="Page_140"> 140</a></span>
desjà escript, qui sont envoyez, ainsy que ceulx cy disent,
à Esterlin pour la garde du petit Prince, de peur que ceulx
de l'aultre party, lesquelz sont à présent les supérieurs,
le veuillent enlever par force), et dix mil escuz, que j'entendz
qu'on prépare d'envoyer au mareschal de Barvyc
pour les employer à relever et fortiffier la part du dict de
Lenoz.</p>

<p>L'on m'a dict aussi qu'on lève des gens vers le North et
que les principaulx cappitaines et gens de guerre d'icy s'y
acheminent, s'aprochans de la frontière d'Escoce par prétexte
que icelluy Morthon a mandé que le layr de Fernihnost
et les deux frères de Clarmes ont entreprins de reprandre
le chasteau de Humes, et que le mareschal de
Barvyc a escript que milord de Humes luy a juré qu'il se
revanchera des Anglois qui luy ont prins sa mayson et
brullé ses villages, et qui, avec quelque couleur de religion,
vont faisant la guerre à ceulx qui sont meilleurs protestants
que eulx. De quoy la Royne d'Angleterre est entrée
en grande indignation; et néantmoins je n'ay nul
certain adviz qu'elle ayt rien ordonné davantaige que les
dicts deux centz hommes et les deniers, lesquelz ne sont
encores envoyez. Sur quoy, Sire, je n'ay vollu faillir de
faire une opposition, au nom de Vostre Majesté, et protester
de l'infraction des trettez; et, encores qu'on me veuille
donner entendre que la dicte Dame a envoyé de bonne foy
le susdict mareschal de Barvyc devers les deux partys, pour
les exorter à ung bon accord ou néantmoins à vouloir faire
quelque abstinance d'armes, pendant qu'ilz renvoyeront
leurs depputez par deçà pour parachever le tretté, et qu'elle
ne se veult entremettre de leur guerre sinon avec le consens
de Vostre Majesté, néantmoins je voys que l'intention
<span class="pagenum"><a id="Page_141"> 141</a></span>
de ceulx de son conseil va toutjour à entretenir la division
dans le royaulme, et faire que la part du comte de Lenoz
reste la plus forte, et que la Royne d'Escoce demeure sans
authorité, et qu'ils puyssent gaigner temps, pour y exécuter
puys après d'aultres plus grandes choses, quand ilz verront
leur point. Et cependant, Sire, ilz vont en beaucoup de sortes
pourchassant de racointer le Roy d'Espaigne, ayant de
nouveau faict plusieurs fort estroictes et rigoureuses ordonnances
contre ceulx qui s'entretiennent en ceste mer au
nom du prince d'Orange, qui font la guerre aux Espaignols
et Flamans, pour les chasser, eulx et leurs vaysseaulx, de
touz les portz et de la retrette de deçà; et hyer milord Sideney
envoya prier l'ambassadeur d'Espaigne, de luy faire
venyr ung passeport du duc d'Alve pour pouvoir aller aulx
bains de Liège, et que ce ne sera sans qu'il aille bayser la
main à Bruxelles et luy faire entendre des choses qui le
contanteroient: à quoy le dict ambassadeur a fort vollontiers
presté l'oreille; et s'attendent, d'ung costé et d'aultre,
que le jeune Coban raportera de fort bonnes responces
du Roy Catholique. J'estime, Sire, que ceulx de ce dict
conseil ne veulent sinon entretenir de bien habilles négociations
sans en conduyre pas une à fin, parce que cella
leur sert grandement à pouvoir manyer à leur proffict toute
l'authorité et les revenuz de ce royaulme. Sur ce, etc.</p>

<p class="right">Ce <span class="roman">xiv</span><sup>e</sup> jour de juing 1571.</p>

<p class="p2 font90">Tout présentement milord de Burlay me vient d'envoyer ung de
ses gens pour me communiquer une lettre qu'il a receue de France,
en laquelle l'on luy faict mencion de la blessure de Vostre Majesté;
de quoy j'ay esté merveilleusement marry. Néantmoins j'ay loué et
remercyé Dieu que, par la mesmes lettre, j'ay veu que c'estoit sans
péril et hors de tout dangier de vostre personne. Il vous plairra,
<span class="pagenum"><a id="Page_142"> 142</a></span>
Sire, commander que, par la première dépesche, il me soit faicte
mencion du dict accidant affin d'en satisfaire la Royne d'Angleterre.</p>

<h2 class="p4 center">CLXXXVII<sup>e</sup> DÉPESCHE</h2>

<p class="center">&mdash;du <span class="roman">xx</span><sup>e</sup> jour de juing 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Audience.&mdash;Détails sur la blessure du roi.&mdash;Assurance donnée par Élisabeth
qu'elle ne veut envoyer aucun secours en Écosse.&mdash;Sollicitation faite, au
nom du roi, pour obtenir la liberté de l'évêque de Ross.&mdash;Gravité des accusations
portées par la reine contre l'évêque.&mdash;Craintes inspirées en
France par les projets des Espagnols en Italie.&mdash;Efforts du comte de Lennox
pour rappeler Bothwel en Écosse.&mdash;<em>Lettre secrète à la reine-mère.</em>
Négociation du mariage du duc d'Anjou.&mdash;Proposition du mariage d'Élisabeth
avec le fils ainé de l'empereur.</p>

<p class="p2 left5 smcap">Au Roy.</p>

<p>Sire, la blessure de Vostre Majesté a esté publiée si
grande et si dangereuse en ceste court, que j'en ay esté
en une merveilleuse peyne, et l'eusse esté en beaucoup
plus grande sans ce que monsieur Pinart, en la dépesche
du propre jour de l'accidant, me manda de luy mesmes
qu'il n'y avoit nul dangier, dont j'en rendz grâces à Nostre
Seigneur; et, parce que la Royne d'Angleterre a monstré
qu'elle en estoit extrêmement marrye, j'ay bien vollu
sur telle asseurance luy aller dire que Vostre Majesté
m'avoit commandé de luy compter ceste vostre advanture,
comme à celle qui estiez très asseuré que ne vous en
desiroit pas une que bonne, et qui seroit marrye qu'il
vous en advînt de mauvaise, luy particularisant comme
cella estoit advenu, le mardy matin cinquiesme du présent,
en courant le cerf, et qu'encores qu'il n'avoit peu estre
que le coup ne fût rude, hurtant à une branche d'arbre
<span class="pagenum"><a id="Page_143"> 143</a></span>
de toute la force du cheval, néantmoins ce avoit esté en tel
endroict de la teste qu'il n'y avoit nul périlh, et que Dieu,
lequel vous n'aviez failli d'invoquer le matin avant partir,
sellon vostre chrestienne coustume, et qui avoit aussi ouy
la prière de tant de miliers de personnes, à qui la vie de
Vostre Majesté est très précieuse, avoit miz la main au
devant; dont espérois de pouvoir asseurer, par les premières
nouvelles de France, la dicte Dame que vous ne vous en
sentyriez plus nullement.</p>

<p>Elle, joignant les mains, et remercyant Dieu avec
grande démonstration d'ayse, m'a respondu que mal ayséement
vouldra l'on croyre, et elle mesmes ne l'eust
pensé, que ung tel accident luy eust touché tant au cueur
comme il avoit faict, mais qu'elle vous pryoit, Sire, ne
doubter qu'après les deux Roynes Très Chrestiennes, et
Nosseigneurs voz frères, et Mesdames voz s&oelig;urs, nul entre
les mortels n'eust esté plus marrye qu'elle de la perte de
Vostre Majesté; laquelle elle prise et ayme singulièrement
pour les excellantes valleurs et vertuz que Dieu y a mises,
et aussi pour cognoistre qu'aujourduy, Sire, vous estes le
plus nécessaire prince de la Chrestienté; dont me remercyoit
de la tant bonne nouvelle que je luy en avois apportée,
et que, pour en estre plus asseurée, de tant
que ce que je luy en disois estoit devant le segond et troisiesme
apareil, elle ne layrroit de dépescher le jeune
Housdon devers Vostre Majesté, comme elle avoit desjà
proposé de le faire, pour luy en raporter toute certitude;
et qu'elle vous suplioyt, Sire, de penser que par ce peu
de mal Dieu vous avoit vollu préserver d'ung plus grand
inconvéniant à l'advenir, et vous advertyr que veuillez
doresenavant tenir vostre personne plus chère, comme
<span class="pagenum"><a id="Page_144"> 144</a></span>
estant d'ung inestimable prix au monde. Et puys a passé
à me dire qu'elle avoit prins de bonne part ce que j'avois
escript au comte de Lestre des choses d'Escoce, et que,
dez le jour précédant, elle avoit donné charge à milord
de Burlay de m'y faire responce, mais parce qu'il avoit
esté occupé, elle mesmes m'y respondroit à ceste heure,
c'est qu'elle n'avoit envoyé ny envoyeroit nulles forces,
non pas d'ung seul homme, en Escoce, et qu'elle avoit
mandé à son mareschal de Barvyc d'exorter les deux partys
à ung bon accord, ou au moins à prendre encores
une bonne abstinance de guerre entre eulx, jusques à ce
qu'on auroit trouvé moyen de les paciffier du tout; qu'il
les pressât de renvoyer, de toutz les deux costez, leurs
depputez pour parachever le tretté, et qu'au reste il advertyst
bien ceulx de Lillebourg que, s'ilz s'esforçoient
de vouloir saysir par force le petit Prince, qu'elle envoyeroit
des gens à Esterlin pour les en garder.</p>

<p>Je l'ay remercyé de sa bonne responce, et que, pour
ne la fâcher plus de ces affaires, je ne luy dirois sinon que
je l'escriprois ainsy à Vostre Majesté, et qu'encores me
grevoit il assés que j'eusse à luy parler de monsieur l'évesque
de Roz, pour lequel vous ayant M<sup>r</sup> de Glasco fort
expressément prié, et, possible, à l'instance des aultres
ambassadeurs qui sont prez de Vostre Majesté, de vouloir
escripre en sa recommandation à la dicte Dame, que vous
luy en aviez faict une lettre, laquelle je la prioys vouloir
prandre de bonne part, et luy ottroyer, pour l'amour de
vous, sa liberté.</p>

<p>La dicte Dame a leu la lettre, et puys m'a respondu assés
soubdain qu'elle ne pouvoit prandre de bonne part que
Vostre Majesté luy en escripvît en ceste façon; car, veu ce
<span class="pagenum"><a id="Page_145"> 145</a></span>
que le dict évesque avoit entreprins contre elle, elle ne le
trettoit que trop gracieusement, l'ayant faict mettre en
ung lieu honneste et sain, bien qu'avec quelque garde, et
que nul n'avoit à s'esbahyr si elle vouloit aprofondir le faict
de ceste grande entreprinse, qu'il avoit dressée, de faire
descendre des estrangiers en certains portz de ce royaulme,
et faire ellever aulcuns des naturels de ce pays pour s'y
joindre, et faire édiffier ung fort non guières loing de Londres
pour y faire la première masse, et commancer d'y
relever l'authorité de sa Mestresse comme légitime Royne,
contre elle qu'il disoit estre illégitime; et qu'elle vouloit
sçavoir à qui il avoit baillé les deux lettres merquées de 40
et de 30, puysque la Royne d'Escoce et l'ambassadeur
d'Espaigne affermoient que ce n'avoit pas esté à eulx; et
qu'au reste le dict évesque n'estoit plus lors réputé ambassadeur,
quant il fut resserré, car avoit excédé son office,
et sa Mestresse l'a despuys désadvouhé, ainsy que desjà elle
le luy avoit escript de sa main, et désadvouhe pareillement
toutes les pratiques que luy et Ridolphy ont eu ensemble.
Lesquelles la dicte Royne d'Angleterre asseuroit ne luy
estre plus incogneues, ny celles que icelluy Ridolphy avoit
menées en Flandres avec le duc d'Alve, ny celles qu'il
avoit despuys faictes à Rome et par les chemins; et qu'elle
s'esbahyssoit par trop comme, parmy le propos qui se
trettoit d'une plus estroicte alliance, Vostre Majesté y mesloit
ceste matière qui luy estoit tant à contre cueur; et
qu'il sembloit que, de vostre costé, Sire, vous vollussiez
faire vray le dire du Machiavel, «que l'amytié des princes
ne va qu'avec leur commodité», et que si le susdict propos
ne venoit à bonne fin, qu'il ne fauldroit pas qu'elle fît grand
estat de la vostre.</p>

<p><span class="pagenum"><a id="Page_146"> 146</a></span>
Je luy ay coupé assés court ce propos, la pryant seulement
de prendre argument tout contraire de ce qu'elle
vous voyoit tant constamment persévérer vers la Royne
d'Escoce et ses affaires, car cella vous randoit tesmoignage
que vous sçaviez estandre vostre amytié oultre vostre commodité,
et que vous n'estiez pour deffaillyr en nul temps à
ceulx de vostre alliance, ce qui luy debvoit à elle mesmes
faire venir plus d'envye de la desirer; et suys passé à luy
dire qu'aprez l'estat de vostre personne, vous me commandiez
de luy faire entendre de celluy de voz affaires, comme
les gouverneurs de voz places, qu'avez en Piedmond et Salusses,
avoient prins souspeçon d'aulcunes forces que le
Roy d'Espaigne y avoit faictes aprocher pour se saysir du
marquisat de Final, mais qu'après avoir exécuté leur entreprinse,
ils s'en estoient retournez sans toucher à rien où
vous eussiez intérest, et que le Roy d'Espaigne vous en
avoit donné si bonne satisfaction que vous demeuriez en
plus ferme et estroicte intelligence ensemble que jamais.</p>

<p>Elle m'a respondu qu'elle estoit bien fort ayse de veoir
persévérer deux telz grandz princes, ses allyez, en mutuelle
amytié, car de là dépendoit le repoz de la Chrestienté,
et qu'elle ne s'esbahyssoit pas si les gouverneurs de
voz places avoient heu deffiance des Espaignolz, car elle
avoit adviz de Rome qu'au sortyr de conclurre la ligue,
ung cardinal avoit dict qu'à ceste heure ne failloit plus que
nul s'advouhât François en toute l'Ytallie, et qu'on les
renvoyeroit bientost trestoutz par deçà les montz, ce qu'elle
avoit desiré me dire il y avoit plus de huict jours.</p>

<p>Je luy ay respondu, qu'ayant la ligue esté dressée dans
Rome, il estoit à croyre qu'on y avoit parlé des choses que
ceulx du concistoire avoient à cueur, comme de la forme
<span class="pagenum"><a id="Page_147"> 147</a></span>
de la religion d'Angleterre et de la paciffication de France,
et que Vostre Majesté et la dicte Dame feriez bien de prandre
garde à ce qui se pourroit dresser, quelle part que ce
fût, contre le repoz de voz estatz, pour mutuellement vous
en advertyr.</p>

<p>A quoy elle m'a soubdain respondu, et avec affection,
que s'il playsoit à Vostre Majesté d'en user ainsy, qu'elle
y satisferoit fort fidellement de son costé.</p>

<p>Je laysse plusieurs aultres propos d'entre la dicte Dame
et moy, qui seroient, possible, trop longs icy, pour, au reste,
vous dire, Sire, que, par ordonnance de ceulx de ce conseil,
le comte de Lenoz a envoyé en Dannemarc pour consentyr
à la restitution du comte de Boudouel, comme très
oportune pour luy et pour ses affaires, et promettre au roy
de Dannemarc que cella ne tournera jamais à rien de son
dommaige, et que la mesmes courtoysie de sa royalle protection,
dont il a usé envers le dict Boudouel, ne luy sera
dényée à luy mesmes et aulx siens par la Royne d'Angleterre
et par le jeune Roy d'Escoce, en leurs royaulmes,
quant l'ocasion s'y offrira: ce que le dict de Lenoz mande
que le dict roy de Dannemarc a accordé, en luy baillant la
susdicte promesse par escript, signée et scellée en bonne
forme, et donne entendre que le S<sup>r</sup> d'Anze, vostre ambassadeur
par dellà, le consent ainsy, et que les parties de toutz
costez ont promiz de l'accomplyr dans le jour de S<sup>r</sup> Berthèlemy,
qui est le <span class="roman">xxiiii</span><sup>e</sup> d'aoust prochain. Dont les amys de la
Royne d'Escoce supplient très humblement Vostre Majesté
de ne vouloir permettre telle chose, ains de la remédier,
le plus promptement que faire se pourra, de tant que le
retour du dict Boudouel viendroit traverser tout le bon
ordre qu'avez commancé de donner aulx choses du dict
<span class="pagenum"><a id="Page_148"> 148</a></span>
royaulme, et luy mesmes seroit conduict icy pour achever
de ruyner les affaires et la réputation de ceste pouvre princesse.
Sur ce, etc. <span class="i2">Ce <span class="roman">xx</span><sup>e</sup> jour de juing 1571.</span></p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, ce que j'escriptz au Roy, par le pacquet ordinaire,
vous fera veoir qu'il n'est possible que je use de nul
si grand respect vers la Royne d'Angleterre ez choses
d'Escoce, qu'elle n'y trouve toutjour de l'offance, mais je
la vays rabillant le mieulx que je puys, et cognois que la
réputation du Roy et celle de ses affaires vont chacun jour
gaignant quelque chose de plus en ceste isle par le maintien
de ceste cause, ce qui faict que je ne vous puys conseiller
de l'abandonner; et le propos du mariage ne laysse
pour cella de se bien porter, ayant trouvé, par le parler et
par toutes les contennances et démonstrations de la Royne
d'Angleterre, qu'elle persévère en sa bonne vollonté et
qu'elle a de tant plus dévottement prié Dieu pour la convalescence
du Roy qu'elle a crainct, s'il mésadvenoit de
luy, qu'elle ne peult avoir Monsieur, son frère, et ne me
l'a point dissimulé. Le comte de Lestre m'a adverty
qu'aussitost que le S<sup>r</sup> Thomas Fiesque a esté par deçà,
il luy est venu dire que plusieurs considérations avoient
meu le duc d'Alve de ne se pouvoir persuader que le mariage
de la Royne, sa Mestresse, avec Monsieur deubt jamais
sortyr effect, tant pour l'ancienne inimitié des nations,
et pour les injures et dommaiges receuz des Françoys, et
pour les désadvantaiges qu'elle et son royaulme y auroient,
que pour le peu de seure amytié qu'elle pourroit jamais establyr
avecques le Roy, ny recouvrer de luy Calais; mais,
<span class="pagenum"><a id="Page_149"> 149</a></span>
si elle, à bon esciant, se vouloit maryer, il luy sçavoit ung
party qui estoit le plus honnorable et advantaigeux de
toute la Chrestienté. A quoy le comte avoit respondu que
indubitablement la dicte Dame se vouloit maryer avec ung
prince de sa qualité; et que lors icelluy Fiesque avoit suyvy
à luy dire qu'il avoit donques charge de luy nommer le
party que le duc d'Alve vouloit dire, lequel estoit du filz
ayné de l'Empereur, prince de grand honneur et de grand
vertu, fort beau, de belle taille et disposition, d'eaige
aprochant de celluy de Monsieur, et qui plus que luy pouvoit
faire toutes conditions grandes, advantaigeuses et
honnorables à la dicte Dame, et l'alliance s'en continueroit
plus agréable à tout ce royaulme que ne pouvoit estre
celle de France; et que, tout sur l'heure, il dépescheroit
ung poste pour en advertyr le duc, lequel ne fauldroit, avant
quinze jours, d'en mander une si bonne et si certaine promesse
de l'Empereur que la dicte Dame en demeureroit
très contante, et icelluy sieur comte fort grandement gratiffié
des bons offices qu'il y feroit; et qu'à bout de quinze
jours n'estant encore la dicte responce venue, mais seulement
une petite lettre du dict duc, icelluy Fiesque estoit
retourné supplier fort instantment le dict sieur comte qu'il
vollût faire supercéder, encores pour six jours, la conclusion
du propos de Monsieur, et que, dans le septiesme, la responce
de l'Empereur, telle que la Royne la pourroit desirer,
seroit sans aulcun doubte arrivée. A quoy le dict comte
luy avoit respondu qu'il estoit venu tard, et qu'il ne le vouloit
entretenir en espérance, l'advertissant que les choses
estoient desjà conclues avecques Monsieur; de quoy le
dict Fiesque estoit demeuré triste et estonné à merveilles,
lequel n'avoit, despuys son arrivée, cessé de solliciter par
<span class="pagenum"><a id="Page_150"> 150</a></span>
promesses et par présens plusieurs de ceste court à l'affection
du dict party.</p>

<p>J'ay remercyé le dict sieur comte de son bon office et de
l'advertissement qu'il m'en donnoit, et l'ay asseuré que
j'avois escript à bon esciant en fort bonne sorte à Vostre
Majesté pour faire venir bientost le propos à bonne conclusion,
et que je n'avois obmiz rien de ce qui le concernoit
à luy en son particullier, ayant envoyé son pourtraict
et procuré de luy faire avoir celluy d'une très belle et vertueuse
princesse, en quoy, Madame, je vous suplie très
humblement qu'il luy soit donné le plus de satisfaction que
faire se pourra; car l'on s'esforce fort de le destorner du
bon chemin qu'il a tenu jusques icy au propos de Mon dict
Seigneur. Et m'a l'on révellé, de bon lieu et grand, que,
quant je demanday naguières le reste des condicions, et
qu'il fut miz en dellibération si la restitution de Callais y
seroit apposée, que le dict sieur comte avoit, ne sçay à
quelle occasion, oppiné qu'on l'y debvoit mettre, mais que
la dicte Dame, en demeurant en quelque doubte à cause de
ce que je luy en avois auparavant dict, fut par le comte
de Sussex et millord de Burlay résolue de ne le debvoir faire.
Et ung de ceulx, que je réputte des plus certains et plus
importantz amys qui sont par deçà de ceste cause, craignant
le changement des vollontez, m'a mandé, de sa main,
ces propres motz:&mdash;«Nous desirons que Monsieur ne soit
difficile aulx conditions, car, s'il vient, il aura ce qu'il
vouldra, et, par sa venue, il se fera icy une grande mutation
pour les bons, et ne manqueront amys qui pour ceste
heure ne se monstrent; par ainsi, faictes bonne euvre en
cest endroict comme faictes ez aultres.» Lequel conseil,
Madame, je vous ay bien vollu mander avec les aultres
<span class="pagenum"><a id="Page_151"> 151</a></span>
choses de cy dessus; et qu'on m'a asseuré, encores d'ailleurs,
qu'on tient icy toutes dellibérations et affaires en
suspens, attandant la responce que Voz Majestez feront
sur la conclusion du dict mariage. Sur ce, etc.</p>

<p class="right">Ce <span class="roman">xx</span><sup>e</sup> jour de juing 1571.</p>

<h2 class="p4 center">CLXXXVIII<sup>e</sup> DÉPESCHE</h2>

<p class="center">&mdash;du <span class="roman">xxiii</span><sup>e</sup> jour de juing 1571.&mdash;</p>

<p class="center">(<i>Envoyée exprès jusques à Calais par Estienne le postillon.</i>)</p>

<p class="hanging indent">Meilleur traitement fait à l'évêque de Ross.&mdash;Nouvelles d'Écosse.&mdash;Insistance
de l'ambassadeur, au nom de Marie Stuart, pour que le roi s'oppose
à la mise en liberté de Bothwel.&mdash;Accord d'Élisabeth avec les princes
protestans pour faire des levées d'hommes en Allemagne.&mdash;Mise en liberté
du comte de Hertford.&mdash;Négociation des Pays-Bas.&mdash;Prise de Leith par
le comte de Morton.&mdash;<em>Lettre secrète à la reine-mère.</em> Négociation du mariage.&mdash;Discussion
des articles.</p>

<p class="p2 left5 smcap">Au Roy.</p>

<p>Sire, il vous aura esté aysé de cognoistre, par mes précédantes
lettres du <span class="roman">xx</span><sup>e</sup> du présent, comme, à la contradiction
que la Royne d'Angleterre m'a faicte sur l'instance
de la liberté de M<sup>r</sup> de Roz et des aultres choses d'Escoce,
je n'ay vollu contentieusement emporter le dernier mot sur
elle, ains, pour ne l'aigrir davantaige, je me suys contanté
d'aulcunes gracieuses répliques; lesquelles enfin, après
qu'elle les a heues bien considérées, ont produict meilleur
effect que je n'espérois, car, le jour d'après, elle a faict
procéder à l'examen du dict évesque sur les mesmes choses,
ou peu dissemblables, que la première foys, et en beaucoup
plus gracieuse façon, de sorte qu'il rend les très humbles
grâces à Vostre Majesté du sollaigement qu'il a desjà commancé
<span class="pagenum"><a id="Page_152"> 152</a></span>
de sentyr par la protection en quoy il vous a pleu
le prendre; qui pourtant vous demeure très obligé et dévot
serviteur, et plus encoragé que jamais à souffrir toutes
extrémitez pour la Royne, sa Mestresse. Et la Royne
d'Angleterre, aussi de son costé, a commancé de penser
plus modéréement ès dictes choses d'Escoce, délayssant
celle tant précipitée dellibération qu'elle avoit faicte d'y
envoyer des gens, pour retourner à la poursuitte du tretté;
et entendz, Sire, qu'elle procure de faire venir, entre
aultres depputez de dellà, le S<sup>r</sup> de Ledinthon, de quoy je
serois bien ayse pour la confiance que la Royne d'Escoce
a meintenant en luy, et qu'il est homme pour bien se
démesler des difficultez qu'on luy pourroit faire; mais cella
m'est suspect que sa venue est pourchassée de ceulx cy,
dont la fauldra de tant plus observer: je ne sçay s'il se
vouldra hazarder de faire le voyage.</p>

<p>J'entendz que le cappitaine Melvin est mort de ceste
bruslure de poudre, et que ceulx de Lillebourg ont abattu
tout le faulxbourg de Queneguet, où le comte de Lenoz
avoit tenu son parlement, et qu'ilz ont retiré grand nombre
de vivres dedans le chasteau de Lillebourg. Je suys
de rechef fort instantment sollicité de suplier Vostre Majesté
d'empescher en toutes sortes le retour du comte de
Boudouel, car l'on estime que nul plus grand escandalle à
la réputation de ceste pauvre princesse, ny nul plus grand
destorbier à ses affaires et à ceulx de vostre service par
deçà, ne sçauroit venir de nulle aultre chose qu'on peult
pratiquer au monde. Et, au reste, Sire, affin que Vostre
Majesté voye de quelle grandeur de cueur et patience la
Royne d'Escoce dellibère d'attandre l'yssue de ses affaires,
je vous envoye l'extraict d'une lettre qu'elle m'a escripte,
<span class="pagenum"><a id="Page_153"> 153</a></span>
du <span class="roman">xii</span><sup>e</sup> de ce mois<a name="FNanchor_10" id="FNanchor_10" href="#Footnote_10" class="fnanchor">[10]</a>, sur laquelle je vous diray seulement
que je ne puys vériffier en façon du monde que les trois
centz Anglois, dont elle faict mencion, soyent coulez en
Escoce; ains m'asseure l'on par divers aduiz qu'il n'en
y est encores entré pas ung en armes, dont je travailleray
de le sçavoir encores plus au vray, affin de vous en
advertyr.</p>

<p>Et quant aulx choses que le docteur Dumont a négociées
icy, elles ont esté pour la pluspart en confirmation
de celles que, l'année précédente, le S<sup>r</sup> de Quillegray
avoit trettées pour la Royne d'Angleterre avec les princes
protestantz, affin d'estraindre davantaige l'intelligence qu'ilz
ont ensemble, et a proposé qu'il se fît fondz de cinq centz
mil escuz à Estrabourg pour un soubdain besoing à la
deffance de leur religion, et que la dicte dame en fornyst
cent mil, et les trèze princes et dix huit villes de la
confédération les aultres quatre centz mil, pour pouvoir
avec cella toutjour arrer les principaulz capitaines et les
meilleures levées d'Allemaigne, avec obligation toutesfoys
de la dicte somme et des intérestz, par les dicts
princes vers la dicte Dame, qu'il n'y sera touché que
pour la dicte cause, ny sinon après que l'on en aura toutjour
heu son congé et commandement; et desiroit le dict
Dumont en emporter présentement la lettre de crédit pour
avoir le payement en Hembourg à la my aoust prochain,
ce que je ne puys encores bien descouvrir qu'il l'ayt obtenu,
et croy qu'il est seulement encores en promesse;
<span class="pagenum"><a id="Page_154"> 154</a></span>
mais je sçay bien qu'il a esté fort gracieusement expédié,
et qu'il s'en est retourné joyeux et contant.</p>

<p>Le comte de Herfort, qui avoit fort longtemps esté en
arrest et demeuré interdict pour le mariage de Madame
Catherine<a name="FNanchor_11" id="FNanchor_11" href="#Footnote_11" class="fnanchor">[11]</a>, a esté, le <span class="roman">xv</span><sup>e</sup> de ce moys, restitué à son
entière liberté et à la court; et espéroit l'on que le mesmes
se feroit du duc de Norfolc, mais les offances qui
procèdent de la Royne d'Escoce sont plus rescentes et
vifves que celles de la dicte Madame Catherine, qui est
desjà morte; par ainsy ne se peuvent si tost résoulder.</p>

<p>Les affaires des Pays Bas, encor qu'ilz aillent lentement
et froydement, ilz se poursuyvent néantmoins toutjour
avec fort grande espérance qu'ilz s'accommoderont:
l'on y attand, d'heure en heure, une responce du duc
d'Alve, et le retour du jeune Coban, pour y mettre à
bon esciant la main. L'ambassadeur d'Espaigne a heu fort
à playsir le bon ordre, que je l'ay asseuré que Vostre Majesté
avoit donné de faire bien recepvoir les vaysseaulx d'Espagne
et de Flandres en toutz les portz de vostre royaulme.
Et de tant que ce dessus satisfaict à la pluspart du contenu
en la dépesche de Vostre Majesté du <span class="roman">xi</span><sup>e</sup> du présent,
laquelle je viens, tout à ceste heure, de recepvoir, je
n'adjouxteray rien plus icy. Sur ce, etc.</p>

<p class="right">Ce <span class="roman">xxiii</span><sup>e</sup> jour de juing 1571.</p>

<p class="p2 font90">Tout à ceste heure, le capitaine Briquonel est arrivé en poste,
qui asseuré que le comte de Morthon s'est saysy du Petit Lict, et
qu'estant milord de Humes le <span class="roman">xvi</span><sup>e</sup> du présent sorty de Lillebourg,
pour l'empescher, il luy est allé au devant avec toutes ses forces, et
y a heu ung aspre rencontre, où le dict de Humes et son fils bastard,
et le capitaine Coulain sont demeurez prisonniers, Quelouin tué, et
<span class="pagenum"><a id="Page_155"> 155</a></span>
envyron douze soldatz et deux pièces de campaigne perdues. Il fauldra,
Sire, donner aultre adresse à ceulx que Vostre Majesté envoyera
dorsenavant en Escoce que non pas du Petit Lith.</p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, à ces deux poinctz que Vostre Majesté a briefvement
adjouxté de sa main en la lettre du <span class="roman">xi</span><sup>e</sup> du présent,
dont l'ung est que je m'esclarcysse s'il y a de la tromperie,
et l'aultre que les condicions ne vous semblent assés
correspondre au contenu de ma lettre, je vous diray, Madame,
quant au premier, que je n'ay cessé auparavant et
despuys que le propos a esté descouvert, d'y cercher, par
toutz moyens et de toutz endroictz, le plus de clarté et de
vériffication qu'il m'a esté possible; et en ay parlé moy
mesmes le plus dextrement et en la meilleure sorte que
j'ay peu, bien souvent à la Royne d'Angleterre et à ses
deux conseillers, et leur en ay faict parler par d'aultres; et
encores ay fort curieusement faict enquérir les amys, et
pareillement les ennemys, qu'est ce qu'ilz en entendroient.
Mais le tout, à présent, se raporte à ce que ceste princesse
procède sans feyntize à desirer le party de Monsieur, et
qu'elle y est plus encline et bien affectionnée que jamais;
et ceulx qui plus souspeçonnoient la tromperie, du commancement,
m'en parlent, à ceste heure, de ceste façon, et que
l'artiffice d'elle et des siens va seulement à gaigner les advantaiges
et respectz qu'ilz pourront. Encores despuys une
heure, le comte de Lestre me vient de mander que la dicte
Dame se rend, de jour en jour, mieulx disposée en cest
endroict, et que, au soir, estant allée en son parc de Vuesmestre
veoir une salve et une reveue d'aulcuns harquebuziers
<span class="pagenum"><a id="Page_156"> 156</a></span>
que le comte de Oxfort et les capitaines Orsey et Leyton
y avoient menez, elle luy dict qu'il failloit pourveoir de
bonne heure à donner des semblables playsirs à Monsieur,
mais qu'elle s'esbahyssoit comme son ambassadeur tardoit
tant à luy mander quelque responce. Et les dames m'ont
faict entendre d'aultres petites particularitez conformes à
cella, et surtout le sieur comte m'asseure que milord de Burlay
est, à ceste heure, très affectionné à la matière: qui est
ce que, à présent, j'ay pour vous dire sur l'esclarcissement
de la tromperie.</p>

<p>Et quant aulx condicions, Vostre Majesté me pardonra
si je luy diz librement que celles qu'on m'a dernièrement
baillées pour vous envoyer, si elles sont bien prinses, ne
sont sinon raysonnables, en ayant aultant esté accordé par
le Roy Phelipe à la feu Royne Marie, et puys c'est la
demande qu'ils font de leur costé, dont c'est à nous de faire,
à ceste heure, la nostre, et que l'une soit modérée par
l'aultre; et encores que j'eusse proposé de n'en rien débattre
jusques après avoir entendu de voz nouvelles, si, en
ay je touché ung mot au comte de Lestre, et ay tiré de luy
qu'ung honneste entretennement durant la vie, et une fort
honnorable provision, en cas de survivance, seront sans
doubte assignez à Mon dict Seigneur, et que le pénultiesme
article, qui semble limiter par trop l'authorité de Mon dict
Seigneur, n'est que pour ne restraindre celle de la Royne,
et non qu'il ne l'ayt conjoincte avecques elle, ny qu'elle
ne le puysse advantaiger, et que les durtez et ambiguytez,
qu'en tout évènement se trouveront ès dicts articles, pourront
estre amandées; ayant en oultre considéré la dicte
Dame qu'il ne seroit pas raysonnable qu'après elle Mon dict
Seigneur demeure sans tiltre de Roy, et pourtant, si elle
<span class="pagenum"><a id="Page_157"> 157</a></span>
n'estoit si heureuse de le luy faire porter de Roy Père,
qu'il l'auroit au moins de Roy Douarier d'Angleterre.</p>

<p>J'ay vollu passer oultre au poinct de la religion, et luy
dire ce que j'avoys dict aussi à elle, que je ne voulois tant
mal présumer du parfaict jugement de la dicte Dame qu'elle
vollust randre privé et interdict Monsieur, en demeurant
sien, de ce que nul aultre prince souverain de toute la terre
habitable ny entre les chrestiens, ny entre les infidelles,
n'estoit qu'il ne l'eust, qui est l'exercisse de sa religion; ce
qu'elle a confessé estre vray, et m'a dict qu'elle espéroit que
Dieu y pourvoirroit; et le dict comte, en riant, m'en a dict
aultant. Mais ny l'ung ny l'aultre n'ont passé oultre, et
veulent attandre la responce de leur ambassadeur, avec lequel
je vous supplie, Madame, de faire dresser une forme
de contract, où les unes et les aultres condicions soyent
mises avec réservation que les articles qu'il n'osera, ou ne
pourra accorder, soyent renvoyez, pour estre changez, augmentez
ou diminuez par deçà, affin qu'il ne pense qu'on le
veuille surprendre, et puys me les envoyer; et je mettray
peyne de vous en faire avoir tout incontinent la résolution,
et arresteray, au cas que les choses doibvent aller en avant,
du temps, du lieu et des personnes qui se debvront assembler
pour les estipuler et conclurre, et qu'il vous playse,
Madame, m'envoyer vostre bonne instruction sur l'affaire,
auquel je apporteray du mien aultant et plus de soing, de
dilligence et de fidelle affection, que si c'estoit pour saulver
ma vie. Sur ce, etc.</p>

<p class="right">Ce <span class="roman">xxiii</span><sup>e</sup> jour de juing 1571.</p>

<p><span class="pagenum"><a id="Page_158"> 158</a></span></p>

<h2 class="p4 center">CLXXXIX<sup>e</sup> DÉPESCHE</h2>

<p class="center">&mdash;du <span class="roman">xxviii</span><sup>e</sup> jour de juing 1571.&mdash;</p>

<p class="center">(<i>Envoyée exprès jusques à Bouloigne par ung homme du S<sup>r</sup> Acerbo.</i>)</p>

<p class="hanging indent">Détails du combat livré en Écosse près de Lislebourg.&mdash;Charge donnée à
l'ambassadeur par Marie Stuart d'être son représentant pendant la détention
de l'évêque de Ross.&mdash;Communication faite par lord Burleigh de tous
les détails qui établissent la conspiration de l'évêque de Ross et de Ridolfi.&mdash;Assurance
qu'Élisabeth veut procéder au traité avec Marie Stuart.&mdash;Nouveaux
mouvemens en Irlande.&mdash;Concessions faites par le duc d'Albe
aux Anglais sur la restitution des prises.&mdash;<em>Lettre secrète à la reine-mère.</em>
Négociation du mariage.</p>

<p class="p2 left5 smcap">Au Roy.</p>

<p>Sire, après que j'ay heu escript à Vostre Majesté, au
pied de ma dépesche du <span class="roman">xxiii</span><sup>e</sup> du présent, ce que, à la
haste, j'avois peu aprandre du rencontre que le capitaine
Briquonel disoit estre advenu le <span class="roman">xvi</span><sup>e</sup> auparavant en Escoce,
milord de Burlay, le jour d'après feste de S<sup>t</sup> Jehan, m'a
envoyé mestre Vuynbenc, l'ung des clercs de ce conseil,
pour m'en faire l'entier récit, jouxte ce qu'il m'a asseuré
que le mareschal de Barvyc en escripvoit. Lequel a mandé
qu'estant arrivé par dellà il avoit trouvé les seigneurs du
pays fort anymez les ungs contre les aultres, et que néantmoins,
par la dilligence qu'il avoit uzé d'aller devers ceulx
du party de la Royne d'Escoce à Lillebourg, et puys devers
les aultres du Petit Lith, il avoit tant faict qu'il les avoit ramenez
à vouloir entendre ung bon accord, auquel la Royne,
sa Mestresse, les exortoit, et les avoit, deux jours durant,
engardez de combattre; et nonobstant que le troisiesme ilz
fussent sortys en campaigne par l'opiniastreté de milord
de Humes, encor les avoit il retardez, aultant qu'il avoit
peu, qu'ilz ne vinsent aulx mains, et le différant n'avoit
<span class="pagenum"><a id="Page_159"> 159</a></span>
resté qu'au poinct de la réputation à qui premier se retireroit;
dont il s'estoit miz entre les deux troupes pour, au
signal de son chappeau, quant il le lanceroit, l'on commanceât
égallement de chacun costé de s'en aller; mais, quant
l'on en est venu là, le dict de Humes, se sentant piqué de
quelque chose, avoit attaqué le combat où il estoit demeuré
prins, l'abbé de Quelouin avec sèze aultres tuez, et
deux petites pièces de campaigne perdues, et que, nonobstant
cella, le dict Drury mandoit qu'ilz estoient encores
de toutz costez en bonne disposition d'apointer: ce que
la Royne, sa Mestresse, me vouloit bien faire entendre au
vray, et qu'au reste il m'envoyoit une lettre que la Royne
d'Escoce m'avoit escripte.</p>

<p>J'ay leu incontinent la dicte lettre, et parce que par
icelle elle me prioit de prendre le soing de ses affaires, et
de solliciter la liberté de son ambassadeur, et d'incister au
parachèvement du tretté, j'ay envoyé la dicte lettre à
icelluy de Burlay pour la veoir, et pour le prier que, sur
l'ocasion d'icelle et des nouvelles que le mareschal de Barvyc
avoit mandées, il luy pleût me faire meintenant avoir
la responce de la Royne, sa Mestresse, touchant les bons
expédiantz que naguières Vostre Majesté m'avoit faict luy
offrir. Sur quoy il m'est despuys venu trouver en mon logis
pour me confirmer les mesmes choses, qu'il m'avoit mandées
d'Escoce, et m'a dict, au reste, qu'il n'y avoit rien
que la Royne, sa Mestresse, heust en plus grand desir que
de prendre expédiant ez affaires de la Royne d'Escoce et
de son royaulme; et puysque Drury espéroit de pouvoir
conduyre les seigneurs du pays en accord, ainsy qu'ilz
l'avoient, des deux costez, priez de demeurer encores
pour le moyenner, la dicte Dame me prioit aussi d'attandre
<span class="pagenum"><a id="Page_160"> 160</a></span>
jusques à ce qu'elle eust heu de ses nouvelles, et puys j'en
yrois conférer avec elle; et que cependant elle me vouloit
bien faire veoir que la matière n'avoit esté acrochée à des
difficultez qui ne fussent fort grandes et fort considérables,
lesquelles il s'est mises à racompter par ordre. Mais parce
que je les ay la pluspart desjà récitées en mes précédantes
dépesches, je ne toucheray icy sinon celle qu'il a dict avoir
plus irrité la dicte Dame; c'est qu'elle avoit vériffié que la
Royne d'Escoce et l'évesque de Roz avoient pratiqué de
nouveau à luy susciter une grande rébellion de ses subjectz,
laquelle avoit esté si preste à exécuter que Ridolfy, à la fin
de mars, l'estoit allée proposer au duc d'Alve, luy demandant
ung bien petit nombre de harquebuziers pour les faire
descendre en ung port de ce royaulme, à ce mois de juillet;
et que incontinent ceulx de la conjuration, lesquelz debvoient
avoir toutes choses bien prestes, et qui estoient en
grand nombre et des principaulx de la noblesse, s'y joindroient
et marcheroient droict à Londres, où, avec la faveur
des deux causes qu'il disoit y estre fort desirées, sçavoir,
la religion catholique et l'advancement du tiltre de la Royne
d'Escoce, ils se randroient facillement maistres de la ville,
et de la Tour, et de tout le royaulme: ce que le dict duc
avoit receu avec grand affection, et avoit promiz en la main
du dict Ridolfy le secours qu'on luy demandoit, seulement
l'avoit chargé d'escripre par deçà, qu'on tînt toutes choses
prestes et en estat, sans rien mouvoir, jusques à ce que icelluy
mesmes Ridolfy heust faict ung voyage en grand dilligence
à Rome et en Espaigne, pour avoir l'ordre et le consentement
du Pape et du Roy Catholique là dessus; dont,
avant prendre la poste, il avoit escript les choses dessus
dictes en chiffre à l'évesque de Roz, et luy avoit envoyé
<span class="pagenum"><a id="Page_161"> 161</a></span>
deux aultres lettres, marquées de 30 et de 40, que celluy
qui les a chiffrées afferme que s'adressoient à deux seigneurs
de ce royaume, et qu'elles contenoient la promesse du duc
d'Alve, avec advertissement de n'en rien communiquer à
l'ambassadeur de France, parce qu'il en advertiroit Leurs
Majestez Très Chrestiennes, lesquelles, pour l'ocasion de
l'alliance qui se pourchassoit, pourroient descouvrir toute
l'entreprinse à la Royne d'Angleterre; et que le dict évesque
de Roz confessoit avoir receu les dictes lettres ainsy merquées,
mais que l'une s'adressoit à sa Mestresse, et l'aultre
à l'ambassadeur d'Espaigne qu'il luy avoit desjà délivrée,
ce que le dict ambassadeur dényoit; dont se cognoissoit
assés qu'on avoit heu grand occasion de resserrer le dict
évesque; et que la Royne, sa Mestresse, me prioit de peser
bien ces choses, qui estoient pour la justiffication de tout ce
qu'elle avoit usé vers la Royne d'Escoce et son ministre.</p>

<p>J'ay remercyé très humblement la Royne de ceste communication
qu'elle me faisoit faire; et ay loué sa prudence,
et celle de ses sages conseillers, d'avoir sceu si sagement
pourvoir à ung dangier si imminant; et que néantmoins,
considéré les mesmes choses qu'elle me venoit de mander,
et d'aultres qui, possible, n'estoient encores descouvertes, et
que le bien et la seurté d'elle et l'honneur et l'obligation
de Vostre Majesté concouroient à l'accommodement des
affaires de la Royne d'Escoce et de ses subjectz, je ne
pouvois cesser de la supplier qu'elle y vollust entendre par ce
mesmement que, à ceste heure plus que jamais, vous seriez
pressé d'assister à ceulx de Lillebourg; et qu'au reste,
de tant que les ambassadeurs n'avoient à randre compte de
leurs actions qu'à leurs Maistres, que je la supplioys de ne
faire préjudice à cestuy leur inviolable droict, lequel elle
<span class="pagenum"><a id="Page_162"> 162</a></span>
mesmes avoit intérest de bien conserver. A quoy il m'a
respondu que la dicte Dame m'asseuroit que, nonobstant
ses offances, elle ne lairroit de prandre ung si honnorable
expédiant avec la Royne d'Escoce que Vostre Majesté s'en
contanteroit, et encores avecques son ministre; et qu'il
espéroit que bientost elle feroit procéder à sa liberté.</p>

<p>J'attandray, Sire, ces segondes nouvelles d'Escoce, et
cependant je tiendray toutjour fort ferme qu'on n'y doibve
envoyer d'icy nulles forces, et verray ce que je pourray
gaigner par négociation avecques ceulx cy, qui toutesfoys
sont trop artifficieulx, et, quant l'artiffice leur deffault, ilz
se desdisent tout ouvertement.</p>

<p>Les choses d'Yrlande, à ce que j'entendz, se broillent,
et desjà il y a de la rébellion en deux endroictz du pays;
dont se parle que milord de Sidenay y sera renvoyé en dilligence,
et qu'il layssera son voyage des beings de Liège,
pour lequel voyage toutesfoys l'ambassadeur d'Espaigne luy
a desjà faict tenir le passeport du duc d'Alve en la plus favorable
forme qu'il est possible de le faire, avec deux lettres
du dict duc, l'une à la Royne, et l'aultre à luy. Et
cependant ung sire Jehan Hubande, personnage assés principal,
et fort inthime du comte de Lestre, est passé dellà
pour aller aus dicts beings, et a prins lettres de banque en
Envers pour assés bonne somme de deniers, dont je souspeçonne
que ce n'est sans qu'il ayt quelque commission vers
le dict duc. L'accord des prinses se poursuyt toutjour, et
encor que ce que le duc d'Alve a faict publier (que nulz,
sinon les seulz commissaires, puyssent faire aulcun party là
dessus avec les Anglois), ayt offancé plusieurs, si en demeurent
iceulx commissaires plus authorisez; et desjà le S<sup>r</sup>
Thomas Fiesque a trouvé moyen de faire consigner ez mains
<span class="pagenum"><a id="Page_163"> 163</a></span>
de Spinola une partie des merchandises qui apartennoient
aulx Gènevoys, avec grand espérance qu'à l'arrivée du jeune
Coban, tout le différand s'accommodera. Et pour parler
librement de ce que j'en sentz, le duc d'Alve condescend
et s'abaysse tant à tout ce que ceulx cy veulent qu'ilz ne
sçauroient reffuzer l'accord: dont, de ma part, je le tiens
pour tout faict. Sur ce, etc.</p>

<p class="right">Ce <span class="roman">xxviii</span><sup>e</sup> jour de juing 1571.</p>

<p class="p2 left5"><span class="smcap">A la Royne.</span><br />
<span class="left80">(<i>Lettre à part.</i>)</span></p>

<p>Madame, j'ay prins pour bon signe ceste communication
dont je faiz mencion en la lettre du Roy, que la Royne
d'Angleterre m'a envoyé faire par milord de Burlay, lequel,
avec le discours des choses d'Escoce, n'a oblyé de me parler
de la bonne intention, en quoy la Royne, sa Mestresse,
persévère toutjour au propos de Monsieur, et qu'elle estoit
attandant, à ceste heure, ce que son ambassadeur luy
manderoit que Voz Majestez auroient advisé sur les conditions
qu'elle leur avoit envoyées. Sur quoy nous nous sommes
prins à débattre d'aulcuns poinctz qui y estoient contenuz,
desquelz il m'a donné assés de satisfaction; et puys,
sommes passez à ce particullier que la dicte Dame et moy
avions tretté en ma dernière audience, que Voz Majestez
et elle prinsiez garde de toutz costez aulx pratiques qui se
mèneroient pour troubler le repoz de voz estatz, affin de
mutuellement vous en advertyr, et que, si de vostre part
vous le luy vouliez promettre, elle y satisferoit fort droictement
de son costé. Je luy en ay donné fort bonne espérance.
Et estant venu cependant le S<sup>r</sup> de Sabran avec les
lettres de Voz Majestez, du <span class="roman">xviii</span><sup>e</sup> du présent, je metz peyne,
<span class="pagenum"><a id="Page_164"> 164</a></span>
à ceste heure, en tout ce qu'il m'est possible, que M<sup>r</sup> de
Larchant et le S<sup>r</sup> Cavalcanty, qui suyvent après, trouvent
les choses, à leur arrivée, bien préparées. Lesquelles je ne
puys encores cognoistre, Madame, qui n'aillent bien, et je
loue infinyment le soing que Vostre Majesté a de la conscience,
et de l'honneur, et de la vie de Monseigneur, vostre
filz, qui sont trois choses ès quelles je souffriray plustost la
mort que de ne réveller franchement à Voz Majestez, et à
luy, tout ce que je cognoistray y pouvoir faire préjudice; et
espérez, s'il vous playt, tant de ma fidellité et de mon
service que je ne m'endorz, ny ne suys pour m'endormyr
nullement en cest endroict; et que desjà vous voyez les
choses conduictes si avant que, s'il s'y trouve cy après de
la tromperie, il pourroit bien estre qu'ung fort fin, mais
non qu'ung homme de bien, l'eust peu plus avant descouvrir,
et que je vous ay clairement mandé tout ce qui s'en
cognoissoit, et qui s'en entendoit par deçà; dont je prie
Dieu de bien conduyre le demeurant. Et sur ce, etc.</p>

<p class="right">Ce <span class="roman">xxviii</span><sup>e</sup> jour de juing 1571.</p>

<p class="p2 font90">Comme je fermoys la présente, l'on m'a aporté une petite police
de telle substance:&mdash;«Valsingan a escript en fort bonne sorte à la
Royne et à ses conseillers, remonstrant importer grandement à elle
de ne varier à ceste heure nullement en ceste cause. Elle demeure
pensive, et est à craindre qu'on luy commance d'administrer excuses,
mais vous sçaurez tout.»&mdash;Et ne contient la dicte police rien
plus. Je ne lairray pour cella, quant M<sup>r</sup> de Larchant et le S<sup>r</sup> Cavalcanty
seront arrivez, de continuer le propos comme portera leur
instruction.</p>

<p><span class="pagenum"><a id="Page_165"> 165</a></span></p>

<h2 class="p4 center">CXC<sup>e</sup> DÉPESCHE</h2>

<p class="center">&mdash;du <span class="roman">ix</span><sup>e</sup> jour de juillet 1571.&mdash;</p>

<p class="center">(<i>Envoyée exprès jusques à la court par Groignet.</i>)</p>

<p class="hanging indent">Négociation du mariage.&mdash;Mission de M<sup>r</sup> de Larchant en Angleterre.&mdash;Confidences
faites par Élisabeth; son irrésolution.&mdash;Avis que l'ambassade
de MM<sup>rs</sup> de Montmorenci, de Foix et de Chiverny recevra un bon accueil
de la reine.</p>

<p class="p2 left5 smcap">Au Roy.</p>

<p>Sire, plusieurs occasions ont faict que, jusques à ceste
heure, nous n'avons peu rien escripre à Vostre Majesté
du faict des petites lettres, y voyant intervenir à toute
heure, et quasi à tout moment, tant de dellibérations différantes
et tant de contrariétez par la menée, de ceulx qui
n'espargnent ny dons, ny promesses, ny escuz contantz
pour l'interrompre, que nous ne sçavions que vous en
mander; et enfin, s'estant l'affaire acheminée en sorte que,
si la Royne d'Angleterre n'est plus recherchée du poinct
de la religion, duquel ne luy semble que, pour ceste heure,
elle puysse rien capituller, ny promettre, contre les loix
de son royaulme, il se peult, quant à tout le reste, espérer
ung bon succez. Nous avons advisé de faire courir ce
mot devant, par ce porteur exprès, affin de vous advertyr,
Sire, que, s'il vous playt, à telle condicion, faire acheminer
deçà monsieur de Montmorency et messieurs de Foix et
de Chiverny, que Vostre Majesté les peult faire tenir
prestz, sellon que, par le récit de moy, Larchant, et du S<sup>r</sup>
Cavalcanty, qui partirons demain, et par les lettres, que
<span class="pagenum"><a id="Page_166"> 166</a></span>
moy, La Mothe, vous escripray par eulx, il vous sera plus
amplement desduict. Sur ce, etc.</p>

<p class="left45">Ce <span class="roman">ix</span><sup>e</sup> jour de juillet 1571.
<span class="i2"><em>Signé</em> <span class="roman">La Mothe</span> et <span class="roman">Larchant</span>.</span></p>

<p class="p2 font90">Comme ce porteur a esté prest de partyr, le S<sup>r</sup> de Vassal est arrivé
avec la dépesche de Voz Majestez, du <span class="roman">ii</span><sup>e</sup> du présent, par l'ocasion
de laquelle et des pourtraictz, qu'il a fort bien conduictz, moy, La
Mothe, mettray peine de tenir toutjours les choses en la meilleure
disposition qu'il me sera possible.</p>

<p class="p2 left5 smcap">A la Royne.</p>

<p>Madame, l'adviz adjouxté de ma main en ma précédante
lettre, du <span class="roman">xxviii</span><sup>e</sup> du passé, qui me fut donné sur
l'heure, a esté cause que despuys j'ay envoyé à diverses
foys solliciter les dames et les seigneurs, qui sont icy
de mon intelligence, de confirmer la Royne, leur Mestresse,
en sa bonne dellibération; et est advenu que l'une
des dames, ayant cerché de se trouver seule avecques
elle, l'a sceu si bien mener d'une parolle en aultre qu'elle
l'a faicte commancer d'elle mesmes de luy parler de Monsieur;
et luy a dict:&mdash;«Que c'estoit à ceste heure qu'elle
avoit à se résouldre de son party, et qu'elle espéroit tant de la
vertu et valleur, et louables condicions, et bonnes grâces,
qui estoient en luy, et de ce qu'il estoit réputé sage,
hardy et libéral, et bien fort humain, sellon la coustume
de ceulx de la mayson de France, et au demeurant beau
et modeste, et nullement arrogant, qu'il se comporteroit
si bien avec ses subjectz que toutz l'auroient bien agréable,
et que eulx deux vivroient bien heureusement ensemble,
bien que aulcuns de la noblesse de ce royaulme, qui estoient
intéressés ailleurs, y donnoient toutes les traverses
<span class="pagenum"><a id="Page_167"> 167</a></span>
qu'ilz pouvoient; et qu'elle confessoit qu'elle avoit esté, et
estoit encores, combatue de beaucoup de doubtes, car se
voyoit ung peu d'eage pour luy, et craignoit qu'il la mesprisât
bientost, et mesmement, si elle ne pouvoit point
avoir d'enfans, mais qu'elle espéroit que Dieu luy en feroit
la grâce, et qu'au moins mettroit elle toute son affection
à le bien aymer et à l'honnorer comme son Seigneur et
mary.» A quoy celle, qui estoit avecques elle, a miz peyne
de la confirmer bien fort par les meilleures parolles et plus
accommodées de la félicité de ces nopces qu'elle a peu user.</p>

<p>Et le jour d'après, allant ce propos plus au large, quelques
aultres se sont esforcés de getter de telz escrupulles
au cueur de ceste princesse par des dangiers qu'ilz luy ont
allegué, et par des repentailles qu'ilz ont pronostiqué à la
dicte Dame qu'elle auroit de ces nopces, qu'elle a commancé
de dire:&mdash;«Que, à la vérité, elle craignoit fort que
ce jeune prince la mesprisât, et qu'elle ne se trouvoit assés
sayne ny disposée pour ung mary, et qu'elle vouloit remettre
le propos jusques à ce qu'elle se trouvât en meilleure
disposition.» Ce qui m'estant raporté le soir mesmes,
j'ay envoyé incontinent exorter par parolles et par
promesses, au nom de Voz Majestez, les deux conseillers de
ne laysser gaster cest affaire. Lesquelz s'y sont fort bien
employez, et l'ung d'eulx, par ses gracieuses remonstrances,
a persuadée la dicte Dame de ne debvoir espérer que
tout bien et ung très parfaict contantement de ce très
acomply prince, et l'aultre, prenant les choses plus hault,
luy a admené de très urgentz argumentz:&mdash;«Qu'il n'estoit
aulcunement loysible à elle d'user meintenant d'excuse ny
tergiverser en cest endroict, ainsy qu'il avoit esté faict au
roy de Suède, au duc d'Olstein et à l'archiduc, car c'estoient
<span class="pagenum"><a id="Page_168"> 168</a></span>
princes loingtains qui d'eulx mesmes ne pouvoient guières
nuyre, mais Monsieur estoit le frère bien aymé d'ung très
puyssant roy, duc et capitaine d'une très belliqueuse nation,
si voysin d'icy que, en dix heures, il pouvoit aborder,
et faire sentyr ses armes en ce royaulme; qui n'estoit
pour souffrir, en façon du monde, d'estre repoussé, ainsy
qu'avoient esté les susdicts princes, et que pourtant elle
jugeât ainsy de ce party comme de chose qui luy estoit et
honnorable et utille, et quasi nécessaire de l'accepter, et
que de la rejetter, elle luy pourroit réussyr très dommageable.»</p>

<p>De quoy, encore que les dicts deux conseillers ne m'ayent
rien mandé de cecy, ny sinon force parolles généralles et
de bonne espérance là dessus, j'ay néantmoins aprins, de
lieu fort certain, que leurs remonstrances ont esté telles;
et que la dicte Dame dez lors a incliné de vouloir promettre
beaucoup de choses par M<sup>r</sup> de Larchant, de qui
la dépesche s'entendoit desjà par deçà. Lequel estant peu
après arrivé, il s'est descouvert incontinent que les empeschemens,
les simultez, les artiffices et les malices estoient
encores plus vifves que ne les avions pensées, de
ceulx qui aspirent tout oultre à ruyner ce propos, en façon
qu'il a esté très asprement débattu en ce conseil; et j'ay
esté en grand incertitude du passaige de monsieur de
Montmorency et de messieurs de Foix et de Chiverny par
deçà. Mais enfin l'affaire a esté ramené à ce que les depputez
de Voz Majestez seront les bien venuz, et que nous
avons promesse que, pourveu qu'il ne soit plus touché au
point de la religion, ilz ne s'en retourneront, quant à tout
le reste, sans une honneste conclusion. Sur ce, etc.</p>

<p class="right">Ce <span class="roman">ix</span><sup>e</sup> jour de juillet 1571.</p>

<p><span class="pagenum"><a id="Page_169"> 169</a></span></p>

<h2 class="p4 center">CXCI<sup>e</sup> DÉPESCHE</h2>

<p class="center">&mdash;du <span class="roman">xi</span><sup>e</sup> jour de juillet 1571.&mdash;</p>

<p class="center">(<i>Envoyée exprès jusques à la court par M<sup>r</sup> de Larchant.</i>)</p>

<p class="hanging indent">Réponse faite par Élisabeth à M<sup>r</sup> de Larchant.&mdash;État de la négociation.&mdash;Explications
données sur l'article concernant la religion.&mdash;Nouvelles d'Écosse;
succès remporté par les partisans de Marie Stuart.&mdash;<em>Lettre secrète
à la reine-mère.</em> Détails sur le véritable état de la négociation du mariage.&mdash;Avis
sur la conduite que l'on doit tenir en France.</p>

<p class="p2 left5 smcap">Au Roy.</p>

<p>Sire, n'ayant M<sup>r</sup> de Larchant trouvé le passaige de la
mer bien à propos, il n'a peu arriver icy jusques au dernier
du mois passé, sur le point que la Royne d'Angleterre,
la nuict auparavant, en se déshabillant pour aller au
lict, s'estoit donnée une entorse, au costé droict, avec tant
de dolleur qu'elle en avoit pasmé plus de deux heures, non
sans beaucoup d'estonnement de ceulx de sa court; et se
sentoit encores si mal que, jusques au lundy ensuyvant,
elle n'a peu donner lieu au dict S<sup>r</sup> de Larchant, ny à moy,
de la veoir, mais elle s'est esforcée, ce jour là, de se lever,
et l'a honnorablement et fort favorablement receu, luy
donnant bénigne audience sur tout ce que fort dignement
et de bonne façon il luy a faict entendre de la part de
Voz Majestez et de Monseigneur. En quoy, de tant que
la dicte Dame, d'elle mesmes et hors de nostre propos, et
contre nostre desir, a remiz sur la difficulté de la religion
pour en vouloir estre satisfaicte, premier que nulz
depputez peussent estre envoyez, la responce a esté différée
jusques au vendredy ensuyvant que ceulx de son
conseil, après l'avoir longuement digérée, ont advisé qu'elle
la nous feroit en substance comme s'en suyt:</p>

<p><span class="pagenum"><a id="Page_170"> 170</a></span>
«Qu'elle remercye Voz Majestez Très Chrestiennes et
Monseigneur de la visite, qu'il vous a pleu envoyer luy faire
par ung si notable gentilhomme des vostres, comme est
monsieur de Larchant, et des bonnes parolles que toutz luy
avez mandées par luy; qu'elle a bien fort agréable l'ellection
qu'avez faicte de monsieur de Montmorency, de
monsieur de Foix et de monsieur de Chiverny pour venir
par deçà conclurre ce propos, rendant plusieurs grandz et
dignes tesmoignages des deux premiers, comme les cognoissantz
très bien, et du troisiesme comme ayant ouy bien
parler de luy, et qu'ilz seront très bien venuz; qu'elle vous
supplie, Sire, premier qu'ilz passent, et affin qu'il ne vous
viegne puys après aulcun malcontantement, s'ilz s'en retournoient
sans rien faire, sellon qu'elle desire de persévérer
en bonne paix et amytié avecques vous jusques à la
mort, de leur donner ample pouvoir d'accorder de ce
point de la religion, parce qu'elle n'est encore bien résolue
comme en user, et qu'elle pense ne pouvoir en façon du
monde consentyr que Mon dict Seigneur ayt l'exercice
de la sienne par deçà; que, au reste, elle ne voyt qu'il y
puysse, en toutes les aultres condicions et demandes, rien
intervenir qui donne empeschement à la conclusion de leur
mariage.»</p>

<p>Et a adjouxté, Sire, plusieurs aultres parolles et démonstrations
de sa bonne et droicte intention, voyre affection
vers Mon dict Seigneur, lesquelles je laysse à M<sup>r</sup> de
Larchant et au S<sup>r</sup> Cavalcanty de les vous représanter,
ensemble les répliques que nous luy avons faictes, desquelles,
et des dilligences que nous y avons usé, ilz vous auront
à dire que la dicte Dame et les siens, ayantz comprins
que nous ne demeurions bien contantz de sa dicte responce,
<span class="pagenum"><a id="Page_171"> 171</a></span>
en ce mesmement qu'elle requéroit estre donné charge à
voz depputez de la satisfaire du point de la religion,
comme pour tirer d'eulx une déclaration et promesse,
par où aparust que Monsieur heust à quicter l'exercice
de sa religion, et estre obligé de demeurer sans icelluy,
et que malayséement, sur une si dure condicion, nous
auserions vous conseiller d'envoyer voz depputez, ilz ont
advisé, Sire, de la modérer. Et, le jour après, nous ayant
le comte de Lestre conviez avec toutz les principaulx du
conseil en son logis, luy et milord Burlay nous ont dict
qu'elle n'entendoit les choses ainsy comme nous les prenions,
(qu'il fallût que voz depputez eussent à luy faire la
déclaration que nous disions), mais bien que, pour ceste
heure, elle ne pensoit, si eulx, estant icy, continuoient luy
demander pour Monsieur l'exercice de sa religion, qu'elle
le leur peust accorder; et que eulx deux, ses conseillers, jugeoient
estre bon qu'on en layssât l'article aux termes qu'il
estoit ez premières responces, sans capituler d'un costé ni
d'aultre rien plus en cela, parce que la dicte Dame n'en
sçauroit si peu accorder davantaige que les Protestans ne
criassent que c'estoit trop, ny nous en obtenir si largement
que les Catholiques peussent jamais estimer que ce fût
assés.</p>

<p>Sur quoy estant le S<sup>r</sup> Cavalcanty retourné despuys en
court pour prandre congé de la dicte Dame, elle luy a
confirmé que, pourveu qu'elle ne soit recerchée de ce
poinct de la religion, sur lequel estime ne luy estre aulcunement
loysible de faire, à présent, nulle déclaration
ny ottroy contre les loix de son royaulme, elle ne voyt,
quant à tout le reste, qu'il y puisse avoir nulle aultre difficulté.
Voylà, Sire, en quoy reste l'affaire auquel Vostre
<span class="pagenum"><a id="Page_172"> 172</a></span>
Majesté donra à ceste heure l'acheminement qu'il jugera
estre honnorable, ayantz, à toutes advantures, demandé
le passeport pour les dicts sieurs voz depputez, qui est
desjà envoyé au S<sup>r</sup> de Valsingam, affin que ce ne soit
ung aultre dilay de l'attandre, si, d'avanture, Vostre Majesté
se résoult de les envoyer.</p>

<p>Au surplus, Sire, le capitaine Caje, lieutenant de Barvic,
est freschement arrivé d'Escoce, qui raporte que, le
jour de Saint Jehan, il y a heu ung aultre rencontre prez
de Lillebourg, auquel ceulx du party de la Royne ont
heu du meilleur, et ont prins le lair de Dronlanric et
plusieurs aultres, qui compensent bien la perte de milord
de Humes et la route qu'ilz avoient receue auparavant.
Il a apporté aussi le cartel de deffy que ung sire Alexandre
Stuart, en soubstien du comte de Lenoz, a mandé au
capitaine Granges, et la responce du dict Granges, et pareillement
les articles de l'abstinance d'armes, que la
Royne d'Angleterre monstre de procurer entre eulx, desquels
ceulx que le duc de Chastellerault et comte d'Honteley
ont offert semblent fort raysonnables, et ceulx des
dicts de Lenoz et Morthon hors de toute rayson; lesquelz
sont toujours conseillez et estimulez d'icy de continuer
le trouble et de haster la fortiffication du Petit Lith,
pour enfin emporter, s'ilz peuvent, la ville et chasteau
de Lillebourg: tennans cependant la Royne d'Escoce
aussi estroictement, et son ambassadeur aussi resserré que
jamais. Dont Vostre Majesté me commandera, par les
premières, ce qui luy plairra que je y face, et ce que
j'auray à remonstrer touchant la fortiffication du Petit Lith,
car j'entendz que c'est contre les trettez. Sur ce, etc.</p>

<p class="right">Ce <span class="roman">xi</span><sup>e</sup> jour de juillet 1571.</p>

<p><span class="pagenum"><a id="Page_173"> 173</a></span></p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, estant le propos des petites lettres parvenu au
poinct que Vostre Majesté verra par celle, que j'escriptz
présentement au Roy, non sans avoir miz tout le plus loyal
et dilligent service, qu'il m'a esté possible, pour faire qu'il
allât mieulx sellon vostre intention, j'ose bien à ceste heure,
Madame, vous descouvrir librement aulcunes choses que je
puys desirer en cella, et vous suplier très humblement d'avoir
agréable que j'obtienne celles que je laysse bien à
Vostre Majesté de les juger si elles seront raysonnables:</p>

<p>C'est que Voz Majestez et Monseigneur veuillez ainsy
estimer de cest affaire comme de celluy qui a esté bien fort
et est encores assés plein de grandes difficultez, lesquelles
on s'esforce de les tenir toutjour en vigueur, et qu'il y a plusieurs
ennemys, les ungs aparantz et les aultres couvertz,
personnaiges principaulx de ce royaulme, qui l'ont contradict,
et plusieurs de dehors qui l'ont traversé et le traversent
encores par pratiques, par promesses et par deniers
contantz; que pourtant il vous playse excuser si je n'ay peu
et si ne puys faire quadrer justement le tout au poinct que
desireriez, mesmes que je n'ay osé, ny ose encores; y faire
courir de l'argent, affin que ceste princesse n'en entre en
souspeçon, et ay gaigné les intelligences des dames et seigneurs
sans aultre coust que de quelques escuz à d'aultres
moindres, que je leur ay donné comme de moy mesmes;
que vous jugiez néantmoins, Madame, qu'encores n'a esté
peu de conduyre les choses à ce que les condicions ne sont
extraordinaires, que Monsieur n'est recerché d'estre aultre
que catholique, que Calais n'est demandé, que la conférance
<span class="pagenum"><a id="Page_174"> 174</a></span>
est accordée avec voz depputez, non sans parolle
donnée qu'ilz ne s'en retourneront, pourveu qu'on ne
touche à la dicte religion, sinon avec une honneste conclusion
de tout le reste; que j'estime avoir pratiqué tant
d'amys et serviteurs à Monseigneur vostre filz, qu'il pourra
venir en toute seurté par decà; que desjà la valleur, la
vertu, les grâces et les belles qualitez, qui sont véritablement
en luy, y sont si bien représantées qu'il y est avec amour et
affection desiré de l'univers du royaulme; que pourtant il se
veuille résouldre, avec le bon playsir de Voz Majestez, et
avec dispence, si besoing est du Pape, mais si secrecte
qu'il ne s'en puysse rien entendre de deçà, s'il dellibère
donner meintenant perfection à ce propos, lequel se monstre
de tant plus honnorable et grand pour luy et profitable
pour la France, que ses ennemys et envyeulx s'esforcent
de l'empescher;</p>

<p>Que si, d'avanture, il s'y résoult, il playse à Vos Majestez
envoyer promptement voz depputez, pendant que le
fer est chauld, et quelque présent, si ainsy vous semble bon,
par monsieur de Montmorency à ceste princesse, et pareillement
l'aultre pourtrect, car l'on commençoyt de prandre
à mal que, en ayant esté envoyé deux d'icy, l'on n'en avoit
peu encores recouvrer nul de dellà, (et celluy du créon a esté
merveilleusement bien veu et trouvé fort beau); qu'il vous
playse faire tout ce qu'il vous sera possible pour contanter
le comte de Lestre du mariage qu'il desire, ou de quelque
aultre qui soit honnorable, et avec huict ou dix mille escuz
de rante pour le moins; qu'il luy soit envoyé et à milord de
Burlay une lettre à chacun d'eulx, de la main de Mon dict
Seigneur, et une aultre de sa mesme main, s'il luy playt,
à ung aultre seigneur, dont le nom soit layssé en blanc,
<span class="pagenum"><a id="Page_175"> 175</a></span>
affin de les bien confirmer, et une aultre lettre à moy pour
en confirmer d'aultres, sans expéciffication de pas ung, sinon,
en général, de ceulx dont il présupposera que je luy auray
escript; qu'il vous playse pareillement m'envoyer des bagues
ou monstres exquises, pour faire présent à aulcunes dames
et seigneurs de ceste court; que donniez charge à monsieur
de Montmorency de gratiffier de parolle, et avec promesses,
ceulx qu'il entendra par deçà estre bien affectionnez à ce
propos; qu'il ayt charge de recommander en bonne sorte
la Royne d'Escoce et ses affaires, et la liberté de son ambassadeur;
et, pour la fin, en ce qui me peult concerner,
si d'avanture je m'ose ramentevoir, que, suyvant ce que
Vostre Majesté m'a mandé que je seroys nommé en la
procuration avec voz depputez, qu'il vous playse, Madame,
si d'avanture ilz viennent, m'y faire comprandre, ainsy
qu'il convient à ung ambassadeur de Voz Majestez, et que,
sur ceste très honnorable occasion, laquelle sera aussi
pleyne de despence, Vostre Majesté n'ayt mal agréable de
me faire sentyr la faveur, l'honneur et bienfaict que j'ay
toutjour espéré de sa grâce; et je suplieray le Créateur, etc.</p>

<p class="right">Ce <span class="roman">xi</span><sup>e</sup> jour de juillet 1571.</p>

<p class="p2 center small">PAR POSTILLE.</p>

<p class="font90">Ce que j'ay dict cy dessus, d'avoir le consens du Pape, seroit pour
dispenser Monsieur sur le mariage de ceste princesse et sur la
forme des nopces, et pour la pouvoir accompaigner quelquefoys
à son oratoyre, et pouvoir aussi estre quelques jours sans ouyr la
messe, si la nécessité ainsy le requéroit, entrant en son royaulme,
se chargeant Mon dict Seigneur, le jour qu'il l'ouyroit, d'un plus
grand service de prières catholiques; car, au reste, nul ne faict difficulté
qu'estant icy il n'obtienne assés en cella, sellon que la Royne
d'Angleterre mesmes et toutz ceulx de son conseil sçavent et
permettent que plusieurs seigneurs de ce royaulme puyssent avoir la
messe en leurs maisons, et elle mesmes les en dispence, et, au pis
<span class="pagenum"><a id="Page_176"> 176</a></span>
aller, l'ambassadeur du Roy, qui sera icy, accommodera toutjours
Mon dict Seigneur et les siens du dict exercice de sa religion, et ne
sera inconvéniant, s'il le trouve bon, qu'aulx grandes festes, il passe
à Bolloigne pour y faire la solempnité; qui n'est pas plus loing que
là où le Roy d'Espaigne se retire souvant en telz jours pour sa dévotion,
car, pourveu qu'il se conserve et se monstre catholique, et
qu'en quelque sorte il ayt l'exercice de sa religion, et qu'il ne soit
obligé à la protestante, il ne luy peult, quant au reste, estre rien
imputé en cest endroict ny envers Dieu, ny envers les hommes: et
pourtant, Madame, il ne fauldra toucher ung seul mot au sieur de
Valsingan du dict faict de la religion, ny l'admettre luy qu'il vous
en parle.</p>

<h2 class="p4 center">CXCII<sup>e</sup> DÉPESCHE</h2>

<p class="center">&mdash;du <span class="roman">xiiii</span><sup>e</sup> jour de juillet 1571.&mdash;</p>

<p class="center">(<i>Envoyée exprès jusques à Calais par Deslandes.</i>)</p>

<p class="hanging indent">Affaires d'Écosse: nouvelle suspension d'armes.&mdash;Retour de sir Henri Coban;
réponse qu'il rapporte du roi d'Espagne.&mdash;Négociation des Pays-Bas.&mdash;Destruction
de la flotte des protestans par la flotte du duc d'Albe.&mdash;<em>Avis
secret</em> sur la négociation du mariage.</p>

<p class="p2 left5 smcap">Au Roy.</p>

<p>Sire, je m'en vays aujourduy trouver la Royne d'Angleterre
à Hamptoncourt pour luy faire l'honneste mercyement
que me mandez, par la vostre du <span class="roman">ii</span><sup>e</sup> du présent, et
verray en quoy elle persévère sur la négociation que M<sup>r</sup> de
Larchant et moy avons heu avecques elle, qui n'ay, pour
ceste heure, rien que vous mander de plus, ny de moins,
en cella despuys qu'il est party. Mais je vous diray d'ailleurs,
Sire, que le <span class="roman">x</span><sup>e</sup> de ce moys, la Royne d'Angleterre a
escript, par le capitaine Caje, au mareschal de Barvyc en
Escoce, qu'elle desire estre bien informée de l'estat du
pays, comme les partz s'y meintiennent, et quelle opinion
il en a, et à quoy il juge que pourront devenir les choses,
<span class="pagenum"><a id="Page_177"> 177</a></span>
et pourtant qu'il pénètre bien ez affaires de dellà affin
qu'elle ne s'y trouve trompée; et qu'il dye aulx comtes de
Lenoz et de Morthon que, pour ceste heure, elle ne les
peult contanter de ce qu'ilz desirent, parce que toutz ceulx
de son conseil luy remonstrent que cella enfraindroit les
bons trettez qu'elle a avec ses alliez, lesquelz ont l'&oelig;il si
ouvert en cest endroict qu'il n'est possible d'y aller si couvertement
qu'ilz ne le descouvrent; et qu'il leur dye aussi
qu'elle ne trouve bon qu'ilz reffuzent la suspencion de guerre
pour demeurer ainsy obstinez qu'ilz sont, les armes à la
main; ce qui ne peult estre qu'avec grandz fraiz, et qu'il
seroit trop meilleur qu'ilz se missent, pour ung temps, en
quelque neultralité, mais, s'ilz demeurent résoluz de non,
qu'ilz advisent d'employer en leurs affaires les deniers qu'ilz
ont tiré en grande somme des confisquations et forfaictures
du pays, ausquelz n'a esté encores rien touché, premier que
de presser par trop leurs amys, lesquelz ilz trouveront toutjour
prestz de leur ayder, quant il en sera besoing; qui est
tout le subject de la lettre, laquelle elle luy mande de la
communiquer aus dicts de Lenoz et Morthon, et qu'après il
se retire à Barvyc. Despuys laquelle dépesche, j'entendz,
Sire, que la dicte Dame a receu des nouvelles du dict mareschal,
du <span class="roman">iiii</span><sup>e</sup> du présent, qui luy mande que, oultre le navyre,
chargé d'armes et de monitions qui venoit de Flandres, où
y avoit douze mil escuz en réalles et jocondales, lequel
Morthon a naguières arresté, il estoit tout freschement arrivé
ung aultre petit vaysseau de France, chargé d'armes
et pouldres, envoyé à ceulx du party de la Royne d'Escoce,
qui, ne sachant le Petit Lith estre ez mains du susdict de
Lenoz, y estoit allé aborder tout droict; et que le comte
de Morthon l'avoit incontinent saysy, et faict mettre les
<span class="pagenum"><a id="Page_178"> 178</a></span>
monitions au magasin du jeune Prince, et l'escouçoys qui
les conduysoit en estroicte pryson, et qu'après beaucoup de
grandes difficultez, icelluy mareschal enfin avoit heu parolle
et promesse des deux partiz pour la suspencion d'armes;
mais je n'ay encores entendu, Sire, pour combien de temps.
C'est dont mettray peine de vériffier encores mieulx, s'il
m'est possible, toutes ces choses, et adviseray d'en toucher
ung mot à ceste princesse, ensemble de la continuation du
tretté, et de la liberté de l'évesque de Roz, pour, puys
après, vous en mander plus grand certitude.</p>

<p>Le jeune Coban a remercyé l'ambassadeur d'Espaigne
du bon recueil qu'on luy a faict, et de la seurté qu'il a
trouvé en Espaigne, soubz la faveur de ses lettres, et ne
luy a rien plus touché de la négociation qu'il a faicte par
dellà, mais j'ay sceu d'ailleurs que la lettre qu'il a apportée
du Roy d'Espaigne à la Royne, sa Mestresse, laquelle est en
latin, contient en substance:&mdash;«Qu'il ne desire rien tant
que de demeurer en bonne amytié et intelligence avecques
elle, et que les différans des prinses et de la suspencion
du commerce d'entre leurs pays, soyent accommodez avec
une bonne réconcilliation entre leurs communs subjectz, et
qu'il sera prest d'aprouver et ratiffier tout ce que ses
depputez en accorderont, ne s'estant jamais persuadé
qu'elle n'ayt toutjour desiré d'entretenir la bonne amytié
et alliance, qui a duré plusieurs siècles entre la mayson
d'Autriche et la couronne d'Angleterre si inséparablement,
qu'à toutes occasions et à toutz momentz elles ont esté
toutjour prestes de prendre les armes pour la deffance
l'une de l'aultre, et qu'estant son desir de persévérer en
cella bien fort fermement de son costé, il espère qu'elle
et toute la noblesse de son royaulme n'y seront moins disposez
<span class="pagenum"><a id="Page_179"> 179</a></span>
du leur, pour estre chose utille et très nécessaire à
toutz deux.»</p>

<p>Je ne sçay encores ce qu'il a raporté davantaige en secrect;
tant y a que le dict accord des prinses ne monstre,
pour son arrivée, de prandre plus grand advancement,
bien qu'il semble que le S<sup>r</sup> Thomas Fiesque
s'esforce de le conduyre, sans le sceu ny de l'ambassadeur
ny du S<sup>r</sup> de Sueveguem, qui est l'aultre depputé des Pays
Bas; et néantmoins le S<sup>r</sup> Quillegrey a esté encores freschement
envoyé pour ouvrir et visiter aulcunes balles des
dictes prinses affin de veoir s'il y a de l'argent dedans, ce
qui n'est prins pour bon signe. Je metz peyne de m'y
comporter ainsy que m'ayez cy devant mandé en chiffre.
Icelluy Coban se loue d'avoir esté fort bien tretté et caressé
par dellà, et que le Roy d'Espaigne l'a paysiblement
ouy et bénignement respondu, et que le prince d'Evoly luy a
donné plusieurs bonnes parolles, mais qu'il s'en est retourné
sans qu'on luy ayt faict de présent. Les vaysseaulx flamans,
qui se souloient tenir en ceste estroicte mer, ont esté escartez
par l'admyral de Flandres qui en a prins ou miz à
fondz quatorze, et jetté en la mer ou bien exécuté six centz
hommes qui estoient dessus, et le reste s'est retiré à la
Rochelle. Fitz Maurice a combattu en Yrlande, et dict on
qu'il a tué cent cinquante hommes de la garnison de la
Royne d'Angleterre, qui est beaucoup, veu le petit nombre
de gens de guerre qu'elle y entretient. Il s'entend icy
que le cardinal Alexandrin vient trouver Vostre Majesté;
sur quoy l'on faict de bien diverses interprétations. Sur
ce, etc.  <span class="i2">Ce <span class="roman">xiv</span><sup>e</sup> jour de juillet 1571.</span></p>

<p class="p2 font90">J'adjouxteray à ce pacquet un adviz qui me vient d'arriver tout à
ceste heure, lequel j'ay extraict, mot à mot, de son original, et
<span class="pagenum"><a id="Page_180"> 180</a></span>
vous supplie très humblement me le renvoyer, ou commander qu'il
soit miz au feu, et que M<sup>r</sup> de Valsingam n'en entende en façon du
monde rien.</p>

<p class="p2 center small">ADVIZ DONNÉ AU S<sup>r</sup> DE LA MOTHE.</p>

<p class="p2 font90">«Toutes choses aujourd'huy se mènent avec art et finesse et la vostre
mesmement; car, pendant que vous et l'aultre gentilhomme la
trettiez icy, eulx ont dépesché, à cachettes, ung messagier avec instruction
privée à Valsingam de faire tout ce qu'il luy sera possible
pour pénétrer secrectement et dextrement ez intentions d'icelle
court, et que, soubdain à l'arrivée du dict gentilhomme, et sans attandre
ce qu'on pourroit colliger de son rapport, il signiffiât par le
mesmes messagier la disposition en quoi il auroit cogneu qu'on y
continuoit vers cest affaire, voulans, puys après, requérir plus ou
moins sellon qu'il leur semblera de besoing. Les amis de la cause desirent
qu'on leur admette, <i lang="la" xml:lang="la">pro formâ tantùm</i>, ce qu'ilz ymaginent
estre expédiant de faire au poinct de la religion, affin de les veincre,
car les ennemys n'ont aultre excuse quelconque que celle de la dicte
religion, et commancent fort à doubter, et les amys à mieulx espérer.
La responce d'Espaigne après avoir esté bien considérée n'est sinon
neutre et incertaine. Dieu vous conserve.»&mdash;15.&mdash;</p>

<h2 class="p4 center">CXCIII<sup>e</sup> DÉPESCHE</h2>

<p class="center">&mdash;du <span class="roman">xx</span><sup>e</sup> jour de juillet 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Audience.&mdash;Nouvelles instances en faveur de Marie Stuart.&mdash;Déclaration
d'Élisabeth qu'elle veut procéder au traité, et que la liberté sera bientôt
rendue à l'évêque de Ross.&mdash;Secours sollicité en Angleterre par le comte
de Lennox, qui a remporté quelques avantages en Écosse.&mdash;État de la
négociation du mariage.</p>

<p class="p2 left5 smcap">Au Roy.</p>

<p>Sire, j'ay vollu monstrer à la Royne d'Angleterre que
la meilleure occasion, qui me menoit ceste foys devers
elle, estoit pour luy bayser les mains, et pour veoir et entendre
de sa bonne disposition, affin de vous en pouvoir
<span class="pagenum"><a id="Page_181"> 181</a></span>
escripre plus souvant, sellon que je l'ay asseurée que Vostre
Majesté me commandoit de le faire, et pour la remercyer
aussi de la faveur, qu'elle avoit usé au S<sup>r</sup> de Larchant,
de l'avoir humainement receu et bénignement ouy, et de
luy avoir signiffié en plusieurs sortes la bonne amytié qu'elle
porte à Voz Majestez Très Chrestiennes, et encores une
honneste et vertueuse affection à Monsieur; et de l'avoir
faict honnorablement entretenir et accompaigner par ses
gentishommes à la chasse, et partout où il avoit vollu aller,
et encores de ce que luy et moy avions esté très somptueusement
bien trettez en la mayson de M<sup>r</sup> le comte de
Lestre, et qu'au partyr elle l'avoit envoyé honnorer d'ung
honneste présent: qui estoient choses que je la pouvois asseurer
de les avoir toutes mandées en France, affin qu'elles y
fussent recogneues, et que le semblable fût usé aux siens,
quant elle les y envoyeroit; que luy s'en estoit party avec
une si parfaictement bonne estime de tout ce qu'il avoit veu
et ouy d'elle et de sa court, qu'il s'asseuroit d'en pouvoir
donner une très grande satisfaction à ceulx qui l'avoient
envoyé; seulement la responce, qu'elle nous avoit faicte,
luy avoit semblé ung peu dure, et toutz deux l'avions
encores prinse plus durement, de sorte que je desiroys
qu'elle me vollust, à ceste heure, dire quelque mot, par
où je vous y peusse mander une plus gracieuse interprétation.</p>

<p>La dicte Dame a heu très agréable le propos, et a remercyé
infinyement Voz Majestez Très Chrestiennes du
soing qu'aviez de sa santé, me priant que, en vous escripvant
comme elle en estoit à ceste heure, grâces à Dieu,
fort bien, je vous supplyasse de luy faire toutjour part
des bonnes nouvelles de la vostre, et que je debvois, au
<span class="pagenum"><a id="Page_182"> 182</a></span>
reste, bien excuser si M<sup>r</sup> de Larchant n'avoit esté ainsy
bien caressé comme, pour l'honneur de ceulx qui l'envoyent,
elle l'eust bien desiré, et comme luy mesmes le
méritoit, mais il estoit icy pour une matière où il failloit
qu'elle monstrât d'y faire plus par acquit que par affection;
et quant à sa responce que, tant plus elle la considéroit,
plus elle la trouvoit raysonnable et mesmes bien
fort doulce, de sorte qu'elle avoit miz l'affaire ez mains
de Voz Majestez Très Chrestiennes, auxquelles estoit
meintenant d'y donner la bonne conclusion qu'il vous
playrroit. Et s'est continué le propos en plusieurs bien fort
gracieuses et honnestes particullaritez, qui ont monstré
qu'elle persévéroit toutjour en son bon propos vers Mon
dict Seigneur.</p>

<p>Et puys j'ay adjouxté, Sire, que le reste, que j'avois
à luy dire, estoit du contenu en une lettre que Vostre
Majesté m'avoit escripte, du <span class="roman">ii</span><sup>e</sup> du présent, de laquelle je
m'asseuroys que une partie luy playrroit bien, et encores
me sembloit que le tout luy debvoit playre; car vous n'y
cerchiez sinon son parfaict contantement, et que je luy en
avois apporté le propre extrait, affin qu'elle y comprînt
mieulx vostre bonne intention. Dont la luy ay leue, en
la forme que je l'envoye à Vostre Majesté, qui a esté
tout exprès, Sire, pour luy faire couler, parmy les gracieulx
propos qui y sont, les aultres choses que j'avois à
luy toucher du faict de la Royne d'Escoce.</p>

<p>Et est advenu que la dicte Dame m'a asseuré, avec beaucoup
d'expression, qu'elle n'avoit jamais veu une plus cordialle,
ny plus courtoyse, ny plus fraternelle lettre que celle
là, et me l'a faicte relyre par une segonde foys, non sans me
remercyer bien fort de ce que je vous avois représanté son regrect
<span class="pagenum"><a id="Page_183"> 183</a></span>
ainsy grand, touchant vostre blesseure, comme j'avois
bien cogneu qu'elle l'avoit; et quant au mercys qu'il vous playsoit
luy en randre, elle vous en debvoit de retour ung beaucoup
plus grand pour icelluy, que n'estoit celluy qu'elle
en avoit mérité, me priant de luy ayder à excuser la
faulte, qui estoit advenue, de ne vous avoir sur ceste occasion
envoyé le jeune Housdon, comme elle m'avoit dict
qu'elle feroit, car il estoit devenu mallade, et, oultre
cella, il s'estoit tant adonné à servyr une jeune veufve, laquelle
il vouloit espouser, qu'on n'avoit peu finer de luy,
bien qu'il se fût faict attandre, d'heure en heure, jusques
à ce qu'on avoit heu nouvelles bien certaynes que
vous estiez parfaictement guéry, de façon qu'il eust plus
paru, à ceste heure là, une simulation que non pas ung
vray office, de l'envoyer; et quant aulx aultres poinctz de
la lettre qu'elle vouloit, premier que d'y respondre, me
commémorer ce que, une aultre foys, elle m'avoit dict
de la rébellion qu'on avoit naguières pratiquée en ce
royaulme, et encores une entreprinse d'auparavant qui
s'estoit freschement descouverte, où le filz du comte
Dherby se trouvoit meslé, et confessoit qu'on, avoit projetté
de la commancer en la ville de Conventry par donner
entendre que leur Royne estoit morte, affin de proclamer
incontinent Royne la Royne d'Escoce, laquelle, à ce prétexte,
devoit estre tirée des mains du comte de Cherosbery
par force, ce qui estoit punissable de mort contre
les autheurs et complices; et qu'au reste elle ne sçavoit
comment prendre ce que Vostre Majesté avoit, despuys
vingt jours, envoyé de l'argent, qui estoit les nerfz de
la guerre, et des monitions en Escoce pour ceulx de Lillebourg,
et qu'il luy debvoit estre aussi bien loysible à
<span class="pagenum"><a id="Page_184"> 184</a></span>
elle d'y envoyer des forces contre eulx, car c'estoient ses
ennemys.</p>

<p>A quoy ayant respondu quant à ce dernier, que je n'en
sçavois rien, mais que je sçavois bien, Sire, que vous
estiez tenu et aviez droict et estiez en très longue possession
d'y en pouvoir envoyer comme à voz alliez et confédérez,
là où elle n'avoit confédération ny alliance aulx
aultres, et n'y en pouvoit raysonnablement avoir, sinon
avec vostre bonne intelligence, parce que eulx mesmes
estoient ou debvoient estre de celle de vostre couronne;
et qu'elle ne debvoit compter pour ses ennemys ceulx de
Lillebourg, parce qu'ilz s'estoient monstrez plus prestz de
satisfaire à ses honnorables intentions que non pas les aultres;
et encores, quant elle les avoit envoyé chastier à
cause de ses fuytifz, que vous ne vous en estiez aulcunement
esmeu jusques à ce qu'on vous avoit raporté qu'elle
passoit oultre en pays, et se saysissoit des places, comme
elle en tenoit encores quelques unes, et encores allors
avoit elle bien veu comme vous vous y estiez gracieusement
comporté.</p>

<p>Enfin la dicte Dame m'a faict une bien honneste et
bien fort royalle responce; c'est qu'elle vouloit trop plus
de bien à son propre honneur, qu'elle ne pourtoit d'ayne
à la Royne d'Escoce, et qu'elle ne se vouloit préjudicier
à soy mesmes pour se vanger d'elle, ainsy qu'elle en avoit
desjà monstré de vrays signes; qui, au lieu de luy nuyre,
luy avoit saulvé l'honneur et la vie, et pourtant que je
vous advertisse, Sire, qu'elle procèderoit très honnorablement
aulx affaires de ceste princesse, et n'attandoit
plus, pour y mettre bien la main, que la responce du
comte de Lenoz; car desjà ceulx de Lillebourg luy avoient
<span class="pagenum"><a id="Page_185"> 185</a></span>
mandé qu'ilz luy envoyeroient ses depputez, dont Ledingthon
en seroit l'ung, et que tout par un moyen il seroit
lors pourveu à elle et à ses subjectz, et à la démolition du
Petit Lith; et quant à l'évesque de Roz que, dans ung
jour ou deux, elle le feroit ouyr et examiner une aultre
foys, et puys le renvoyeroit à sa Mestresse, et de là hors
du royaulme, car ne vouloit qu'il habitât plus en Angleterre.</p>

<p>Je ne luy ay rien répliqué là dessus, ains suys retourné
au premier propos; mais, le jour d'après, j'ay envoyé sa
responce par escript aulx seigneurs de son conseil, affin
de la conférer encores avec la dicte Dame et me confirmer
ce que j'aurois à vous en escripre, les priant que ce
fût avec bon effect, correspondant aulx bonnes parolles de
leur Mestresse, et que je n'y advanceroys, ny diminueroys
ung seul mot: dont suys attandant ce qu'ilz me manderont.</p>

<p>Mais cependant, Sire, j'ay à dire à Vostre Majesté que,
despuys cella, est arrivé ung corrier d'Escoce par lequel
les susdicts de Lenoz et Morthon, estantz encouraigez de
leurs bons succez, et des prinses des deux navyres que je
vous ay mandez l'ung de France et l'aultre de Flandres,
et encores comme j'entendz de la personne du S<sup>r</sup> de Vérac,
ont mandé à la dicte Dame qu'à ceste heure estoit il
temps qu'elle envoyât des forces pour assiéger la ville et
chasteau de Lillebourg, et, si elle ne vouloit envoyer
gens, qu'elle leur envoyât tant d'argent qu'ilz peussent
faire l'entreprinse de eulx mêmes, ce qui n'est encores
résolu; mais je crains fort qu'enfin elle leur envoyera de
l'argent. Et affin, Sire, que Vostre Majesté compreigne
mieulx le desir et intention de la Royne d'Escoce là dessus
<span class="pagenum"><a id="Page_186"> 186</a></span>
et les adviz qu'elle a sur ses affaires, je vous envoye l'extraict
des deux derniers chiffres qu'elle m'a envoyés, desquels
cognoistrez que je luy ay aultant communiqué du
contenu en voz précédantes dépesches, comme j'ai estimé
qu'il estoit besoing de le faire pour la consoler, et pour la
tenyr advertye des choses que mettez peyne de faire pour
elle. Sur ce, etc. <span class="i2">Ce <span class="roman">xx</span><sup>e</sup> jour de juillet 1571.</span></p>

<p class="p2 left5 smcap">A la Royne.</p>

<p>Madame, en discourant avec la Royne d'Angleterre
des choses que je mande en la lettre du Roy, nous sommes,
de propos en propos, venuz à parler du pourtraict de
Monseigneur vostre filz, et elle m'a dict qu'encor que ce
ne soit que le créon, et que son teint n'y soit que quasi
tout chafouré de charbon, si ne layssoit ce visaige de
monstrer beaucoup de beaulté et beaucoup de merques
de dignité et de prudence; et qu'elle avoit esté bien ayse
de le veoyr ainsy meur comme d'ung homme parfaict, car
me vouloit dire tout librement que mal vollontiers, estant
de l'eage qu'elle est, eust elle vollu estre conduicte à
l'esglise pour estre maryée avec ung qui se fût monstré
aussi jeune comme le comte d'Oxfort, et que cella n'eust
peu estre sans en avoir quelque honte, et encores du regrect;
mais ung chacun, qui verroit la présence et les modestes
façons de Monsieur, ne pourroit dire sinon qu'il y
alloit d'ung sage et fort bon jugement, car il monstroit
bien avoir sept ans plus qu'il n'a, ce qu'elle desireroit en
bon esciant qu'il eust, ou qu'elle les eust moins, et plustost
desireroit ce plus à luy qu'à elle, non pour le préférer
à la couronne de son frère, car vouoyt à Dieu qu'elle
ne le desiroit nullement, et que je sçavois bien qu'elle avoit
<span class="pagenum"><a id="Page_187"> 187</a></span>
esté davantaige en peyne de la blesseure du Roy, de peur
que Monsieur ne devînt si grand qu'il n'eust plus à faire
de la grandeur qu'elle luy pouvoit donner, mais c'estoit
affin qu'il ne se trouvât de grande inéqualité entre eulx,
car confessoit avoir trente cinq ans, encor que son visaige
ny sa disposition ne monstrassent qu'elle en eust tant.</p>

<p>Je luy ai respondu que Dieu avoit si bien pourveu à ce
que son eage à elle ne luy emportât rien de ses beaultez
et perfections, et que les ans de Monsieur luy anticipassent
à luy les siennes, qu'il a monstré estre son infalible
vouloir qu'ilz soyent maryez ensemble; et par ainsy
qu'elle ne doubte de ne trouver aussi en Mon dict Seigneur
la correspondance de toutes les aultres choses que, pour son
honneur, sa grandeur, sa seureté et le repoz de son estat,
et pour tout ce qui concerne son entier et parfaict contantement,
elle pourroit desirer. Ce que la dicte Dame a
monstré de recepvoir avec affection. Et le comte de Lestre
m'a continué déclairer une semblable vollonté là dessus
comme toutjour, et mylord de Burgley, encor qu'il n'ait
esté lors présent, m'a faict néantmoins signifier qu'il y persévéroit
toutjours.</p>

<p>Par ainsy, Madame, je n'ay rien, à présent, qui ne
soit pour la confirmation du propos et pour vous asseurer
que je ne voys point qu'on n'y procède icy de fort bon
pied, sellon que Vostre Majesté me mande, par la sienne
du <span class="roman">viii</span><sup>e</sup> de ce moys, que le S<sup>r</sup> de Valsingam luy en est
aussi venu faire une fort expresse déclaration; et je suys
bien ayse, Madame, qu'il vous ayt pleu me la faire sçavoir,
car je m'en serviray icy bien à propos, mais, quant
à vous mander une plus grande résolution des condicions
et demandes, qui ont esté desjà proposées en cella, vous
<span class="pagenum"><a id="Page_188"> 188</a></span>
sçavez, Madame, que par l'instruction du S<sup>r</sup> de Larchant
vous m'avez commandé de n'en entrer en nulle dispute
ny contestation affin de réserver cella à la venue de voz
depputez, ce que j'estime aussi estre le meilleur. Par
ainsy, tout ce que je vous en diray pour ceste heure de plus
est que j'auray, à leur venue, aultant préparé les choses
comme cependant j'en pourray esclarcyr les difficultez.
Sur ce, etc. <span class="i2">Ce <span class="roman">xx</span><sup>e</sup> jour de juillet 1571.</span></p>

<h2 class="p4 center">CXCIV<sup>e</sup> DÉPESCHE</h2>

<p class="center">&mdash;du <span class="roman">xxii</span><sup>e</sup> jour de juillet 1571.&mdash;</p>

<p class="center">(<i>Envoyée jusques à la court par Joz, mon secréthaire.</i>)</p>

<p class="hanging indent">Affaires d'Écosse.&mdash;Nécessité d'envoyer sans retard le secours d'argent qui
a été promis.&mdash;Négociation du mariage.</p>

<p class="p2 left5 smcap">Au Roy.</p>

<p>Sire, ce qui me faict vous dépescher, à ceste heure,
mon secrétaire est principallement pour l'ocasion que trouverez
en la lettre que j'escriptz à la Royne, et j'en adjouxteray
icy une seconde qui est, Sire, pour vous dire que
les adviz que nous avons d'Escoce se raportent à ce que
les choses y commançoyent desjà d'aller si relevées à vostre
dévotion et au proffict de la Royne d'Escoce que, si le malheur
ne fût arrivé au capitaine Melvin de se bruller ainsy
qu'il a faict, en voulant distribuer sur l'heure du combat
de la poudre aulx soldatz, la guerre estoit finye ce jour là,
et le comte de Morthon demeuroit prins, et le comte de
Lenoz chassé du pays; et encores despuys, si Chesoin
eust peu conduyre jusques à ceulx de Lillebourg ce que
Vostre Majesté leur envoyoit, les aultres habandonnoient
<span class="pagenum"><a id="Page_189"> 189</a></span>
leur entreprinse pour ne trouver que la Royne d'Angleterre
fût fort preste de leur bailler hommes, ny de leur
fournyr argent; et encores aujourduy, ilz sont réduictz à
ce, qu'ilz pressent infinyement la dicte Dame de les secourir,
ou bien qu'ilz ne pourront en façon du monde,
après ce moys, entretenir leurs gens de guerre. A quoy
elle ne veult entendre, car je l'ay fort adjurée, au nom
de Voz Majestez, de ne se laysser tant aller à la malice
et opiniastreté des Escouçoys qu'elle en viegne altérer la
bonne amytié qui est entre vous; ains qu'elle advise de se
prévaloir plustost des commoditez et advantaiges qu'on luy
offre; en façon, Sire, qu'il semble qu'elle se résoult d'y
vouloir prendre ung aultre expédiant que celluy que les dicts
de Morthon et Lenoz desirent. Dont les amys de la Royne
d'Escoce vous suplient très humblement, Sire, d'assister
à ceste heure plus que jamais sa cause, et qu'il vous
playse faire mettre en mes mains le secours par moys
qu'avez ordonné pour la dicte Dame, et que, d'icy en
hors, avec l'acquit d'elle, l'on trouvera moyen de faire
seurement conduyre les deniers à ceulx de Lillebourg,
puysque la voye de la mer est interdicte, mais que ce soit
si secrectement, par les moyens que ce mien secrétaire
vous dira, qu'on n'en puysse avoir nul sentyment icy; et
que le premier moys soit fourny le plus promptement que
la commodité de voz affaires le pourra permettre, car le
besoing le requiert. Sur ce, etc.</p>

<p class="right">Ce <span class="roman">xxii</span><sup>e</sup> jour de juillet 1571.</p>

<p class="p2 left5 smcap">A la Royne.</p>

<p>Madame, il n'y a nul soubz le ciel qui desire plus de
grandeur à Monseigneur vostre filz, ny qui plus ayt d'affection
<span class="pagenum"><a id="Page_190"> 190</a></span>
de luy veoir advenir celle, dont se trette meintenant,
que moy, qui cognois de plus en plus qu'elle est très honnorable
pour luy et de grand moment pour Voz Majestez et
pour vostre couronne; mais ce n'est sans que je desire aussi
d'y voyr conjoincte la provision qui est requise pour sa
conscience, pour sa réputation et pour la seurté de sa personne;
qui sont trois choses que, dez le commancement,
j'ay toutjour incisté qu'il y fût très soigneusement pourveu,
et y ay encores plus escrupuleusement regardé despuys que
Vostre Majesté m'a signiffié la peyne où elle en estoit, de
façon que, auparavant et despuys, je n'ay cessé de pénétrer,
le plus qu'il m'a esté possible, ez choses que j'ay
estimé vous pouvoir mettre hors de ce doubte, et qui estoient
pour vous y aporter du repoz. Dont, oultre ce qu'en
avez veu par mes précédantes dépesches, voycy, Madame,
ce que, despuys le partement de M<sup>r</sup> de Larchant et du
S<sup>r</sup> Cavalcanty, j'y ay peu advancer:</p>

<p>C'est qu'après avoir, en la meilleure sorte et le plus
modestement qu'il m'a esté possible, par bonnes promesses,
par parolles, par adjuremens et par diverses offres et plusieurs
bien estroictes négociations, sollicité les principalles
personnes d'auprès de ceste princesse sur ce propos, mesmement
le comte de Lestre et milord de Burgley, icelluy
de Burgley qui, mieulx que tout le reste, sçayt et veoyt
où l'affaire en doibt tumber, et à l'opinion duquel toutz les
aultres se raportent, après tout et pour finalle résolution,
m'a envoyé déclarer par milord Boucart qui me l'est venu
dire en mon logis, que la Royne, sa Mestresse, et eulx
toutz procèdent très droictement en cest affaire et ne desirent
rien tant que de le veoyr bientost et bien heureusement
accomply; par ainsy qu'il ne tiendra plus à elle ny à eulx,
<span class="pagenum"><a id="Page_191"> 191</a></span>
et ne voyant qu'il y puysse intervenir nulle difficulté d'où ne
se donne mutuelle satisfaction les ungs aulx aultres, et que
Monsieur n'en demeure bien contant, et mesmes, quant au
poinct tant dificile, et qui a esté tant débattu de la religion,
sinon que Mon dict Seigneur y veuille estre trop disraysonnable,
et qu'il y veuille cercher, au grand dangier de cest
estat, quelque aultre chose que ce qui peult satisfaire à
son honneur, à sa conscience et à sa seureté; car, quant
à son honneur, là où ce seroit à eulx de capituler qu'il ne
se fît pour sa venue aulcune innovation en la religion, et
que luy mesmes n'en eust à user d'aultre que de la leur, il
n'en sera nullement parlé, d'un costé ny d'aultre, sinon
pour le déclarer luy, ainsy qu'on a desjà faict, non subject
à celle d'Angleterre: par ainsy, toute la Chrestienté verra
qu'il aura gaigné l'advantaige de ce poinct. Quant à sa
conscience, s'il est ainsy qu'il ne se veuille passer de messe,
qu'il la face dire de luy mesmes privéement, et sans recercher
de l'avoir par capitulation de la dicte Dame ny des
siens, car ilz ne la luy pourroient faire, sinon à l'advantaige
de leur religion, et nullement au préjudice d'icelle,
sans assembler le parlement, ce qui mettroit en combustion
tout le royaulme, premier qu'on s'en peult accorder. Et
quant à la seurté, que icelluy de Burgley, et aultant que je
vouldray de seigneurs et gentishommes de ce royaulme,
sommettront leurs vyes que si Monsieur vient en Angleterre,
il ne luy sera dict ni contradict en rien, que honnestement
il veuille desirer, ains qu'il y sera obéy et révéré
comme roy très puissant et absolu. Ce qu'il me faisoit
entendre, non par ordonnance de la Royne, ny du conseil,
mais comme particullier, qui cognoissoit bien l'estat du
pays, et qui desiroit que Vostre Majesté en demeurast ainsy
<span class="pagenum"><a id="Page_192"> 192</a></span>
persuadée, et que, si vous vouliez que la perfection du
mariage s'ensuyvît, que vous ne retardissiez plus la conclusion
d'icelluy; car, à ceste heure, se justiffieroit qui
avoit procédé plus sincèrement, ou eulx ou nous.</p>

<p>Je ne voys pas, Madame, quant j'auray bien faict plusieurs
aultres dilligentes et bien curieuses recerches, que
je vous puysse mander rien de plus clair ny de plus exprès
que cecy, si, d'avanture, ilz ne changent; par ainsy, encor
que je vous aye escript, de vendredy dernier, par l'ordinaire,
je ne vous ay vollu dyférer d'une seule heure cest
advertisement, affin que le temps ne réfroydisse et n'emporte
l'ocasion qui se présente; sur laquelle ce sera à vostre
prudence meintenant d'y faire une résolue et honnorable
détermination. Je vous envoye le pourtraict de la dicte
Dame, lequel elle mesmes m'a accordé fort vollontiers; et
M<sup>r</sup> le comte de Lestre me l'a faict recouvrer, qui demande
fort celluy de Monsieur, en grand volume avec les colleurs,
et pareillement celluy de la dame que sçavez; de quoy je
vous suplie le faire contanter. Et sur ce, etc.</p>

<p class="right">Ce <span class="roman">xxii</span><sup>e</sup> jour de juillet 1571.</p>

<h2 class="p4 center">CXCV<sup>e</sup> DÉPESCHE</h2>

<p class="center">&mdash;du <span class="roman">xxvi</span><sup>e</sup> jour de juillet 1571.&mdash;</p>

<p class="center">(<i>Envoyée exprès jusques à Calais par Anthoine de la Poterne.</i>)</p>

<p class="hanging indent">Affaires d'Écosse.&mdash;Déclaration faite par l'ambassadeur à Burleigh qu'il
exige satisfaction du comte de Lennox, à raison de l'arrestation récemment
faite de M<sup>r</sup> de Vérac.&mdash;Négociation du mariage.</p>

<p class="p2 left5 smcap">Au Roy.</p>

<p>Sire, ayant escript aulx seigneurs de ce conseil ce qui
s'estoit passé entre la Royne, leur Mestresse, et moy touchant
<span class="pagenum"><a id="Page_193"> 193</a></span>
les choses d'Escoce, affin qu'ilz me vollussent davantaige
confirmer comme résoluement j'auroys à vous en
escripre, ilz m'ont mandé qu'ilz avoient communiqué ma
lettre à la dicte Dame, laquelle y avoit recogneu ses responces
mot à mot, et quasi aulx mesmes termes et par le
mesmes ordre qu'elle me les avoit dictes; et par ainsy que
je ne sçaurois mieulx faire que d'en escripre aultant, sans
plus ny moins, à Vostre Majesté: dont je m'en raporte,
Sire, à ce qu'en avez desjà veu en ma dépesche du <span class="roman">xx</span><sup>e</sup> du
présent. Et, despuys cella, iceulx du conseil m'ont envoyé
dire que les deux partys en Escoce se monstroient fort difficiles
de prandre aulcune abstinence de guerre, qui estoit
cause que la dicte Dame avoit renvoyé en dilligence devers
eulx pour les y persuader et les y exorter de sa part, et
qu'elle avoit dellibéré, s'ilz s'y randent opiniastres, de dépescher
aulcuns de son conseil sur les lieux, ou jusques à
Barvyc, pour essayer de les accommoder ensemble; et que
le comte de Lenoz s'étoit fort escandalizé du retour de Vérac,
qui estoit tumbé de rechef en ses mains, lequel ilz ne
sçavoient encores s'il le renvoyeroit par terre, ou s'il le
feroit réembarquer pour le renvoyer par mer.</p>

<p>Sur quoy je leur ay respondu, Sire, que la Royne, leur
Mestresse, et eulx doibvent admonester le comte de Lenoz
de se déporter plus modéréement qu'il ne faict vers Vostre
Majesté, et de vous avoir tant de respect qu'il ne veuille prandre
ny arrester voz messagiers, que vous envoyez en Escoce;
et qu'il laysse au S<sup>r</sup> de Vérac accomplyr la charge que luy avez
commise par dellà, laquelle je leur ose bien asseurer n'estre
aultre que de procurer, conjoinctement avec l'agent de la
Royne, leur Mestresse, la paciffication du pays, si, d'avanture,
il y veult entendre; et que, s'il y va quelques ungs
<span class="pagenum"><a id="Page_194"> 194</a></span>
du conseil d'Angleterre, qu'il luy veuille permettre de
s'entremettre avec eulx de l'accommodement des affaires
pour le bien de la Royne d'Escoce, vostre belle s&oelig;ur, pour
la seureté du Prince, son filz, vostre parant, et pour la
tranquilité des subjectz du royaulme, qui sont, elle et luy, et
eulx toutz, de l'alliance de vostre couronne; et que, si
le dict de Lenoz, après avoir faict murtryr plusieurs bons
subjectz du dict royaulme, et avoir expolié la pluspart de la
noblesse d'icelluy de leur biens, et estably une authorité
viollante au pays, et relevé contre les trettez le fort du
Petit Lith, se veult encores attaquer de plus prez à Vostre
Majesté de vous prandre voz propres messagiers et violler
voz pacquetz, qu'on ne s'esbahysse si la jalouzie de vostre
honneur et debvoir en cella, et la juste dolleur du sang et
opression de voz alliez vous pressent enfin de vous en rescentyr
et d'en cercher le chastiement; et de tant que l'occasion
leur en pourroit estre suspecte, que je les prie d'ayder
au très affectueulx desir qu'ilz voient que vous avez de
l'éviter, sellon qu'ilz sçavent que vous demeurez très justiffié
envers Dieu et la Royne, leur Mestresse, et envers
eulx mesmes et toute la Chrestienté, que vous avez faict
tout ce qu'il vous a esté possible pour réduyre les choses à
de bien équitables condicions, voyre les faire advantaigeuses
pour la Royne, leur Mestresse, et pour leur royaulme, et
que pourtant rien de mal, qui en pourra cy après survenir,
ne vous en debvra estre imputé. Dont vous feray incontinent
après, Sire, entendre tout ce qu'ilz m'y auront respondu.</p>

<p>Il semble qu'ilz ne se fyent guières au comte de Morthon,
lequel, hormiz le seul nom de régent, qu'il laysse
au dict de Lenoz, il s'atribue, quant au reste, toute l'authorité,
tout le proffict et toute la conduicte de l'entreprinse,
<span class="pagenum"><a id="Page_195"> 195</a></span>
et presse infinyement ceulx cy de luy envoyer gens et argent
dans la fin de ce mois, ou qu'il s'accordera avec l'aultre
partie; et c'est l'ocasion pourquoy ilz veulent envoyer quelques
ungs de ce conseil par dellà pour le contenir, et pour
gaigner, s'ilz peuvent, Granges et Ledingthon, car ilz n'y
vont jamais que pour faire dommaige à la Royne d'Escoce
et pour entretenir la division dans son pays, et croy qu'ilz
ne vouldroient que le dict de Morthon vînt absoluement à
boult de ses affaires. Vostre Majesté me commandera toutjour
ce que j'y auray à faire, et me donra s'il luy playt de
quoy pouvoir fortiffier et ayder, d'icy en hors, ceulx de
Lillebourg, puysque la voye de la mer leur est empeschée.</p>

<p>Je n'ay rien que changer, quant au propos de mariage,
de ce que vous en ay mandé, le <span class="roman">xxii</span><sup>e</sup> de ce moys, par mon
secrétaire, et les adviz ne me signiffient aultre chose de
nouveau en cella que ce que verrez en la lettre de la Royne.
Et sur ce, etc.  <span class="i2">Ce <span class="roman">xxvi</span><sup>e</sup> jour de juillet 1571.</span></p>

<p class="p2 left5 smcap">A la Royne.</p>

<p>Madame, despuys ce que je vous ay escript, du <span class="roman">xxii</span><sup>e</sup> de
ce moys, par mon secrétaire, touchant le propos du mariage,
j'ay esté adverty que le S<sup>r</sup> Vualsingam a faict une
dépesche par deçà sur les propos, qu'auparavant le retour
du S<sup>r</sup> de Larchant il avoit heu avec Voz Majestez, de la
sincérité dont la Royne, sa Mestresse, et les siens procédoient
en cest affaire, ce qu'il mande vous avoir si bien
persuadé que, nonobstant les lettres que M<sup>r</sup> le cardinal de
Lorrayne, à ce qu'il dict, vous a escriptes au contraire,
vous demeuriez néantmoins résolue d'ambrasser avec toute
affection la conclusion du dict mariage, et le Roy a déclaré
qu'il tiendra pour ennemys ceulx qui le vouldront traverser.
<span class="pagenum"><a id="Page_196"> 196</a></span>
Et mande davantaige qu'ayant quelque vertueuse dame admonesté
Monsieur, s'il passe en Angleterre, de n'y user
comme les princes françoys, qui vont toutjour faisant l'amour
aulx autres dames, ains qu'il se contante d'aymer
bien fort et uniquement la Royne, affin d'éviter les maulx
et dangiers qui ont accoustumé de venir aulx mauvais marys;
qu'il a bénignement receu ce conseil, et avoit fort remercyé
celle qui le luy avoit donné, et promiz qu'il le suyvroit:
qui sont deux trêtz qui ont aporté beaucoup de
contantement à ceste princesse, car elle a jugé qu'elle estoit
aymée et desirée. L'on attend en dévotion l'aultre dépesche
du dict de Valsingam, d'après le rapport du dict
S<sup>r</sup> de Larchant et du S<sup>r</sup> Cavalcanty, dont je mettray peyne
d'entendre ce qu'il en mandera, affin d'incontinent vous en
advertyr. Sur ce, etc. <span class="i2">Ce <span class="roman">xxvi</span><sup>e</sup> jour de juillet 1571.</span></p>

<h2 class="p4 center">CXCVI<sup>e</sup> DÉPESCHE</h2>

<p class="center">&mdash;du dernier jour de juillet 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Réponse de Burleigh sur la satisfaction demandée pour M<sup>r</sup> de Vérac.&mdash;Affaires
d'Écosse.&mdash;Danger de Marie Stuart tant qu'elle sera en Angleterre.&mdash;Nouveau
complot dont elle est accusée.&mdash;Arrestation de sir Thomas
Stanley, l'un des fils du comte Derby.&mdash;Nécessité de traiter avec le comte
de Morton, en reconnaissant Jacques I<sup>er</sup> roi d'Écosse conjointement avec
Marie Stuart.&mdash;Nouvelles d'Irlande.&mdash;Négociation des Pays-Bas; conclusion
de l'accord sur la restitution des prises.&mdash;Négociation du mariage.</p>

<p class="p2 left5 smcap">Au Roy.</p>

<p>Sire, sur la responce que par mes précédantes, du vingt
sixiesme du présent, je vous ay mandé avoir faicte aulx
seigneurs de ce conseil touchant les choses d'Escoce, qui
<span class="pagenum"><a id="Page_197"> 197</a></span>
a esté par une lettre que j'ay escripte à milord de Burgley,
il m'a respondu que les comtes de Lestre, de Sussex
et luy, ont, par ensemble, leu ma dicte lettre, et que
l'ayantz despuys monstrée à la Royne, leur Mestresse,
elle n'y a trouvé rien qui ne luy ayt semblé raysonnable; et
pourtant qu'elle a ordonné d'estre incontinent faicte une
dépesche au comte de Lenoz pour l'admonester de se desporter
modéréement, et avec respect, vers les subjectz et
messagiers de Vostre Majesté, et de ne contraindre en
rien le S<sup>r</sup> de Vérac qu'il ne puysse user la charge que luy
avez commise par dellà; et que la dicte Dame et eulx toutz
sont attandans quelque responce des deux partys, qui sont
en Escoce, pour sçavoir s'ilz veulent condescendre à une
abstinance de guerre, et, s'ilz le font, qu'on procèdera
incontinent au tretté, ou sinon qu'elle envoyera aulcuns de
son conseil sur les lieux pour essayer de les accorder; avec
lesquelz le dict S<sup>r</sup> de Vérac pourra intervenir, pour y faire,
au nom de Vostre Majesté, les bons offices qu'il verra convenir
au bien et repos de ce pouvre royaulme; et quant
à une plus grande dellibération que celle là sur le faict de
la Royne d'Escoce, et sur la liberté de son ambassadeur,
que la dicte Dame n'avoit pensé, pour ceste heure, d'y rien
toucher jusques aux dictes nouvelles d'Escoce: ce néantmoins,
puysque je desiroys que ce fût plus tost, ilz luy en
parleroient, affin qu'elle y prînt expédiant, et ne m'a rien
plus mandé.</p>

<p>Or, Sire, j'entendz que le dict de Lenoz a mandé icy
le contenu des lettres et de l'instruction et mémoires que
le dict S<sup>r</sup> de Vérac pourtoit, et que, quant il en a esté faict
le récit à ceste princesse, elle n'y a rien trouvé qui luy
ayt semblé estre directement contre elle, ce qui l'a assés
<span class="pagenum"><a id="Page_198"> 198</a></span>
satisfaicte; et les amys de la Royne d'Escoce ne cognoissent
qu'il y ayt heu plus grand dangier que si elle n'y a
veu une aussi ferme résolution de Vostre Majesté au restablissement
de la dicte Royne d'Escoce, comme ilz le desireroient.
Tant y a qu'encores hyer, sur la négociation que
j'ay envoyé faire à iceulx de ce dict conseil, j'entendz que
quelques ungs d'eulx ont fermement soubstenu que la
Royne d'Angleterre ny son royaulme ne peuvent estre aulcunement
bien asseurez, si la Royne d'Escoce ou si l'évesque
de Roz sont remiz, l'ung ny l'aultre, ny deçà ny delà
la mer, en pleyne liberté, fortiffians ceste leur opinion par
nouveaulx argumens de la pratique, qui a esté nouvellement
descouverte du S<sup>r</sup> Thomas Stanley, second filz du
comte Dherby, lequel ilz ont miz despuys huict jours avec
plusieurs aultres dans la Tour, et de ce qu'ilz ont entendu
que le S<sup>r</sup> Roberto Ridolphy est passé de Rome en Espaigne,
lesquelz deux ilz estiment estre de l'intelligence de la
dicte Dame et de son dict ambassadeur, ce qui me faict juger
que malayséement pourrons nous de longtemps, par
parolles ny par négociations, tirer de ceulx cy rien de bien
en cest endroict; et pourtant qu'il sera bon, Sire, sans
laysser les instances accoustumées, si d'advanture il s'y
peult toutjour gaigner quelque chose, que Vostre Majesté
se résolve d'elle mesmes d'y faire ce que l'honneur de sa
couronne et le bien de son service monstreront de le requérir,
sans nulle manifeste offance de ceste princesse. Et croy,
Sire, que vous obtiendriez ès dictes choses d'Escoce le
meilleur effect de vostre intention, si le pays pouvoit estre
remiz en paix, et il le pourroit estre si le comte de Morthon
le vouloit, et le dict de Morthon ne seroit trop difficile à
gaigner, si la Royne d'Escoce pouvoit estre persuadée de
<span class="pagenum"><a id="Page_199"> 199</a></span>
se contanter que le petit Prince, son filz, demeurast conjoinctement
Roy avec elle; car, parce que le dict de Morthon est
celluy qui principallement l'a proclamé et érigé pour roy,
il n'estime qu'il y puysse avoir nulle sorte de bonne seurté
pour luy, s'il est déposé; mais je ne sçay si ce préjudice seroit
aultant dommageable à ceste pouvre princesse, comme
celluy où elle se trouve meintenant. Vostre Majesté le considèrera,
et je prendray garde si cependant ceulx cy préparent
nulle entreprinse de ce costé.</p>

<p>Fitz Maurice prospère en Hirlande, et dict on qu'il a nouvellement
prins ung fort sur les Anglois, ce qui les ennuye
beaucoup. L'on essaye icy de gaigner sire Jehan, frère
du comte d'Esmont, pour l'envoyer par dellà au lieu du dict
comte, de qui ilz ne se fyent guières, tant pour contenir le
pays que pour y diminuer l'affection qu'on a mise vers le
dict Fitz Maurice, qui n'est si prochain seigneur de la
comté d'Esmont comme cestuy cy; et desjà milord debitis
d'Yrlande le se rand familier et domestique pour le passer
de dellà avecques luy.</p>

<p>Les affaires des Pays Bas, encor qu'ilz ayent monstré
d'aller lentement, ilz se sont néantmoins poursuyviz sans intermission
par les depputez des deux costez, de sorte qu'ilz
sont desjà tout accordez quant aulx merchandises; reste à
accorder le poinct de l'argent et de l'entrecours, et me vient
on de dire que le duc d'Alve a dépesché secrectement ung
gentilhomme qui doibt arriver bientost icy; par lequel il
mande à ceste princesse que le Roy, son Maistre, sera
prest, pourveu que ses subjectz se treuvent aulcunement
satisfaictz des prinses, de renouveller l'entrecours et l'alliance
avec elle en la meilleure forme qu'elle ayt jamais
esté entre ceste couronne et la mayson de Bourgoigne.</p>

<p><span class="pagenum"><a id="Page_200"> 200</a></span>
Le propos du mariage demeure en ung merveilleux
silence en ceste cour, attandant des nouvelles de Voz Majestez
et quelque dépesche de leur ambassadeur; bien m'asseure
l'on toutjour que les choses y sont fort bien disposées.
Sur ce, etc. <span class="i2">Ce <span class="roman">xxxi</span><sup>e</sup> jour de juillet 1571.</span></p>

<p class="p2 center small"><i>Par postille à la lettre précédente.</i></p>

<p class="font90">Despuys la présente escripte, j'ay receu ung chiffre de la Royne
d'Escoce, du <span class="roman">xviii</span><sup>e</sup> de ce mois, duquel je vous envoye l'extraict, affin
que Vostre Majesté compreigne mieulx l'urgente nécessité de ses
affaires pour y remédier: et cependant nous y donrons d'icy tout le
sollagement qu'il nous sera possible.</p>

<p class="p2 left5 smcap">A la Royne.</p>

<p>Madame, mardy dernier, le S<sup>r</sup> Barnabé, que bien vous
cognoissez, m'est venu présenter les recommendations de
M<sup>r</sup> le comte de Lestre, de qui il est secrétaire, et me dire
que le dict sieur comte avoit aussi charge de me mander les
recommendations de la Royne, sa Mestresse, et ung des
paniers de son cabinet, où elle tient les petites besoignes
de ses ouvrages, qu'il m'a incontinent baillé, lequel elle
m'envoyoit plein de fort beaulx abricotz, pour me faire
veoir que l'Angleterre est ung assés bon pays pour produyre
de bons fruictz; et qu'au reste, si j'avois nulles
nouvelles de France, que je luy en fisse part affin d'en satisfaire
la dicte Dame, laquelle il m'asseuroit que jamais
ne s'estoit trouvée plus sayne ny en meilleure disposition
que meintenant, et qu'elle n'alloit plus en coche, ains sur
ung beau grand cheval, à la chasse.</p>

<p>Je luy ay respondu que je remercyoys infinyment M<sup>r</sup> le
comte de la continuation de sa bonne vollonté vers moy, et
que je le supplyois de bayser en mon nom très humblement
<span class="pagenum"><a id="Page_201"> 201</a></span>
les mains de Sa Majesté, et m'ayder d'ainsy dignement la
remercyer de son salut et de son beau présent, comme
une si excellante faveur le méritoit; laquelle je recepvoys
avec l'honneur et respect qui estoient deuz à sa grandeur,
et que ses beaux abricotz monstroient bien qu'il y avoit de
belles et bonnes plantes en son royaulme, où je souhaytois
des greffes de France pour encores y produyre le
fruict plus parfaict; et, quant à sa bonne disposition, que
c'estoit la plus agréable nouvelle dont je pouvois resjouyr
ny contanter Voz Majestez Très Chrestiennes, et que je
supplyois Nostre Seigneur l'y meintenir; au reste que je
n'avois, pour ceste heure, que luy mander de France sinon
la déclaration que le S<sup>r</sup> de Valsingam estoit allé faire
à Voz Majestez Très Chrestiennes comme l'on procédoit
très sincèrement de ce costé au propos du mariage, de
quoy vous aviez receu une fort grande satisfaction, et
l'aviez asseuré qu'il y estoit de mesmes parfaictement bien
correspondu de vostre part; et que j'attandoys, d'heure
en heure, quelque dépesche sur la responce que M<sup>r</sup> de
Larchant vous auroit apportée, dont ne fauldrois, incontinent
après, d'aller trouver la dicte Dame.</p>

<p>Et, le jour ensuyvant, j'ay envoyé ung gentilhomme
exprès devers le dict sieur comte affin de le remercyer davantaige,
et aussi pour entendre du bon portement de la
dicte Dame et de la disposition du propos; lequel m'a confirmé
que l'ung et l'aultre se portent fort bien et que
ainsy j'en asseure Voz Majestez. Je sentz bien qu'ilz sont
en peyne du retardement des nouvelles de France; et
cependant ilz ont passé oultre à l'accord d'un des trois
différans des Pays Bas, tant à leur advantaige qu'ilz ne l'ont
peu reffuzer, et avec opinion d'acommoder bientost les
<span class="pagenum"><a id="Page_202"> 202</a></span>
aultres deux, si le duc d'Alve continue de plyer ainsy à
tout ce qu'ilz veulent. Sur ce, etc.</p>

<p class="right">Ce <span class="roman">xxxi</span><sup>e</sup> jour de juillet 1571.</p>

<p class="p2 center small"><i>Par postille à la lettre précédente.</i></p>

<p class="font90">Tout présentement me vient d'arriver celle qu'il vous a pleu m'escripre
du <span class="roman">xxv</span><sup>e</sup> du présent, laquelle me servyra de bonne instruction
en moy mesmes, et je la feray encores servyr envers d'aultres
qui, possible, seroient mal informez, oultre que je suys admonesté,
à toute heure, de croyre qu'on va de dissimulation sur cest affaire et
sur celluy d'Escoce.</p>

<h2 class="p4 center">CXCVII<sup>e</sup> DÉPESCHE</h2>

<p class="center">&mdash;du <span class="roman">v</span><sup>e</sup> jour d'aoust 1571.&mdash;</p>

<p class="center">(<i>Envoyée exprès jusques à Calais par Giles le Thor.</i>)</p>

<p class="hanging indent">Inquiétude causée en Angleterre par le silence gardé en France sur les articles
communiqués.&mdash;Crainte d'une rupture avec le roi.&mdash;Démarche de
l'ambassadeur pour rassurer la reine sur le retard apporté aux réponses
que l'on attend de France.&mdash;Vives instances en faveur de la reine d'Écosse.&mdash;Nouvelle
irritation d'Élisabeth contre Marie Stuart.&mdash;Négociation du
mariage.</p>

<p class="p2 left5 smcap">Au Roy.</p>

<p>Sire, ceulx cy sont entrez en une non légière souspeçon
du retardement des nouvelles de France, estimans
que Vostre Majesté, pour n'avoir receu la satisfaction que,
possible, elle espéroit par le retour du S<sup>r</sup> de Larchant,
pourroit avoir miz en son cueur de s'en rescentyr et de
prandre pour cest effect le prétexte des choses d'Escoce;
dont se sont ymaginez, Sire, que desjà vous aviez
faict serrer les passaiges parce qu'ilz ne voyoient venir nul
pacquet ny messagier du S<sup>r</sup> de Valsingam. Et à cella s'est
adjouxté que aulcuns de leurs merchans, revenants de
<span class="pagenum"><a id="Page_203"> 203</a></span>
Bretaigne, leur ont asseuré que voz gallères estoient arrivées
à Brest, comme pour passer des soldatz en Escoce.
Sur quoy ayant miz la matière en dellibération, les opinions
ont esté diverses, mais j'entendz que celle là a esté
la plus suyvye qui a tandu à remonstrer que la Royne
d'Angleterre n'avoit à se fyer ny de la France ny de
l'Espaigne, et pourtant qu'elle se debvoit fortiffier en
elle mesmes dedans ceste grande isle, et pourvoir à trois
poinctz qui l'y pourroient randre très asseurée contre tout
le monde:&mdash;Le premier, qu'elle fît une ferme résolution de
ne laysser jamais aller la Royne d'Escoce, laquelle Dieu
luy avoit mise en sa puyssance, et chacun jour se descouvroyt
davantaige combien il y auroit de très grand dangier
pour elle et pour ce royaulme, si elle s'en dessaysissoit;&mdash;Le
segond, qu'elle ne dissimulât de s'emparer de
son royaulme qui estoit prest à tumber en ses mains, et
desjà toutes choses commançoient à n'y dépendre plus
que de son authorité;&mdash;Et le troisiesme, qu'elle taillât par
dellà la mer à Vostre Majesté et au Roy d'Espaigne le
plus de besoigne qu'elle pourroit, et vous fît attaquer l'un
à l'aultre, s'il luy estoit possible;&mdash;Et cependant, si Vostre
Majesté, ne s'attandant plus au mariage, monstroit néantmoins,
pour dissimuler les choses, qu'il en vollût encores
entretenir par bonnes parolles le propos, qu'elle vous en
debvoit donner encores de meilleures pour passer cest esté,
dedans lequel ceulx du party de la Royne d'Escoce, qui
ne pouvoient plus estre aydez des deniers de France,
sellon la preuve qu'ilz en avoient par la perte de Chesoin,
seroient indubitablement ruynez, et lors l'entreprinse du
pays luy seroit très facille; et pourroit disposer de la
personne de la Royne d'Escoce, et pareillement de celle de
<span class="pagenum"><a id="Page_204"> 204</a></span>
son filz et de tout leur estat à son playsir. Sur laquelle opinion,
encor qu'on ayt différé d'y rien résouldre jusques à ce qu'on
ayt plus grande notice à quoy tend l'intention de Vostre
Majesté, l'on l'a toutesfoys plus aprouvée que rejectée.</p>

<p>Et cependant la Royne d'Angleterre, en m'envoyant
visiter avec ung présent d'un grand cerf, qu'elle mesmes
a tué à l'arbaleste, m'a faict enquérir si j'avois nulles nouvelles
de Vostre Majesté, et pareillement le comte de
Lestre et milord de Burgley ont envoyé sçavoir le mesmes,
et si je viendrois bientost à la court. J'ay remercyé, en la
meilleure façon que j'ay peu, la dicte Dame de son présent,
et que j'attandoys, d'heure en heure, de voz nouvelles
par le retour d'ung de mes secrétaires, qui ne pouvoit
guières plus tarder; dont ne fauldroys de luy aller
incontinent randre bon compte de toutes celles qu'il m'auroit
apportées. Et, le lendemain, encor que j'aye estimé
que la dicte Dame et ceulx de son conseil se trouveroient
occupez avec les depputez de Flandres et avec les principaulx
merchans de Londres, qui estoient appellez pour
le faict de leur accord, je n'ay layssé d'y envoyer et d'y
escripre, affin de remercyer davantaige la dicte Dame de
ses présans, et donner à elle et à ceulx de son conseil toute
bonne espérance de nostre costé, et négocier au reste les
choses pour la Royne d'Escoce.</p>

<p>A quoy les dicts de Lestre et Burgley m'ont respondu
qu'ilz avoient jugé ma lettre fort digne d'estre monstrée
à la Royne, leur Mestresse, laquelle l'avoit heu très agréable
et vouloit de bon cueur, quant au premier poinct, croyre
le mesmes que moy, que Voz Majestez Très Chrestiennes
ne retardoient leur responce, sinon pour la faire meilleure;
et, quant au segond, que mon mercyement surpassoit de
<span class="pagenum"><a id="Page_205"> 205</a></span>
beaucoup son bienfaict; au regard du troisiesme, qu'ilz me
vouloient dire tout librement qu'elle reffuzoit toutes les
demandes de la Royne d'Escoce, sinon la liberté de l'évesque
de Roz, à laquelle elle estoit delliberée d'y procéder,
et ont dict cella en façon qu'ilz ont monstré qu'ilz le
veulent chasser d'icy; adjouxtant le dict de Lestre que ceste
menée, qui s'estoit descouverte du segond filz du comte
Dherby, apportoit une très grande traverse aulx affaires de
la Royne d'Escoce, car l'entreprinse ne tendoit seulement
à la vouloir mettre en liberté, mais à l'ériger pour Royne
d'Angleterre en tout le quartier du North par une rébellion,
formée soubz le prétexte de la bulle, et qu'il estoit
bien marry que milord Dudeley, son parant, se trouvoit
meslé en cella, et craignoit assés que la dicte Dame en fût
dorsenavant plus observée et tenue plus estroict: dont fauldroit
que je le tinse pour excusé, s'il n'entreprenoit plus
de solliciter la Royne, sa Mestresse, d'escripre au comte
de Cherosbery pour la plus ample liberté et bon trettement
d'elle, car, lorsqu'il l'avoit faict, il se vériffioit que la susdicte
menée en avoit esté plus librement conduicte, et il en
estoit tumbé en quelque souspeçon à cause de l'ancienne et
privée amytié qu'il avoit toutjour heue avec le duc de Norfolc;
toutesfoys qu'il ne seroit jamais que amy et bienveuillant
de la cause de la dicte Dame.</p>

<p>Je n'ay encores rien répliqué à cella, mais Vostre Majesté
peut conjecturer de ce dessus combien l'inimitié et
jalouzie s'ayguysent de plus en plus entre ces deux princesses,
et combien sont à présent vifves et aspres les dellibérations
de ceulx cy sur celle d'Escoce et sur son
royaulme. Ilz sont attandans des nouvelles des seigneurs
du dict pays, desquelles je vous manderay incontinent ce
<span class="pagenum"><a id="Page_206"> 206</a></span>
que j'en auray aprins; et ne vous répèteray rien, Sire,
de la provision que la dicte Dame vous requiert pour ceulx
de son party, sinon pour sçavoir s'il vous playrra que je inciste,
en vostre nom, à ce que les comtes de Lenoz et de
Morthon ayent à randre les monitions et argent, que Vostre
Majesté envoyoit par Chesoin au chasteau de Lillebourg.
Sur ce, etc. <span class="i2">Ce <span class="roman">v</span><sup>e</sup> jour d'aoust 1571.</span></p>

<p class="p2 left5 smcap">A la Royne.</p>

<p>Madame, par le gentilhomme qui m'est venu présenter
le cerf, dont je fais mencion en la lettre du Roy, le
comte de Lestre m'a mandé que la Royne, sa Mestresse,
estant à la chasse à Othelant, ayant veu ce grand cerf,
souhaita aussitost de le pouvoir tuer pour me l'envoyer,
affin qu'avec les fruictz de ses jardrins j'eusse aussi de la
venayson de ses forestz, pour mieulx juger de la bonté de
la terre; dont avoit incontinent demandé l'arbaleste, et,
d'ung coup de trêt, elle mesmes luy avoit si bien rompu la
jambe qu'il n'y avoit falleu que le vieulx milord Chamberland
pour l'achever de tuer; et qu'il m'asseuroit que la
dicte Dame persévéroit de plus en plus en son bon propos
vers Monsieur, et parloit souvant des honnestes playsirs et
exercisses qu'ilz prandroient ensemble à la chasse et à visiter
les beaulx endroictz de ce royaulme; bien souspeçonnoit
elle que le retardement de la responce de Voz Majestez,
et ce qu'elle n'avoit encores peu avoir le pourtraict de
Monsieur en grand, avec les couleurs, procédoit de quelque
mauvais office qu'on eust faict par dellà, et que, si je
sçavois rien du monde qui concernât cest affaire, fût bien
ou mal, que je luy en vollusse faire part; ce qui a esté cause,
Madame, que je luy ay escript une lettre, laquelle il m'a
<span class="pagenum"><a id="Page_207"> 207</a></span>
mandé qu'estoit venue le plus à propos du monde, et que
cella, avec ung adviz qui estoit, quasi en mesmes temps, arrivé
comme les gallères ne s'arrestoient en Bretaigne, ains
venoient en Normandie, comme pour passer les depputez
de deçà, leur faisoit prandre toute bonne espérance, et qu'à
quelle heure qu'il surviendroit nulle aultre nouvelle de ce
propos, que je la luy mandasse; car vouloit estre le premier
qui la porteroit à la dicte Dame.</p>

<p>Et despuys, le dict sieur comte a parlé assés ouvertement
de son particullier à ung nostre commung amy touchant
madame de Nevers, monstrant y avoir grand affection, mais
doubtoit assés de n'estre accepté, et a desiré bien fort son
pourtrêt; et icelluy amy, sellon que je l'avois instruict, l'a
interrogé, comme de soy mesmes, de l'estat de l'affaire
principal, et si despuys il avoit rien gaigné envers la Royne
sur le poinct de la religion. A quoy il a respondu que l'affaire
procédoit toutjour de bien en mieulx de leur costé,
bien qu'il ne vouloit dire qu'il eust rien gaigné quant au dict
poinct de la religion. Tant y a que la dicte Dame faisoit
préparer un logis pour les depputez; et le dict comte prioit
icelluy nostre amy de faire venir les draps et toilles d'or et
d'argent, parce qu'il en a le moyen; et que si, d'avanture,
l'on se tenoit en quelque suspens doubteux en France, qu'il
le prioyt luy mesmes d'y faire ung voyage pour sçavoir où
la matière seroit acrochée, affin de la pouvoir remédier.
Plusieurs choses se disent et escripvent de plusieurs endroictz
là dessus, qui seroient longues à mettre icy, mais
ceulx cy suffiront s'il vous playt, Madame, pour toutjour
vous représanter commant les choses en vont.</p>

<p>Je vous supplie très humblement d'agréer, par quelque
bonne parolle de mercyement, au S<sup>r</sup> de Valsingam les honnestes
<span class="pagenum"><a id="Page_208"> 208</a></span>
présens, que sa Mestresse a faictz à vostre ambassadeur,
et commander qu'il soit quelquefoys gratiffié de
mesmes. Sur ce, etc.  <span class="i2">Ce <span class="roman">v</span><sup>e</sup> jour d'aoust 1571.</span></p>

<h2 class="p4 center">CXCVIII<sup>e</sup> DÉPESCHE</h2>

<p class="center">&mdash;du <span class="roman">vi</span><sup>e</sup> jour d'aoust 1571.&mdash;</p>

<p class="center">(<i>Envoyée exprès jusques à Calais par Crespin Chaulmot.</i>)</p>

<p class="hanging indent">Négociation du mariage.&mdash;Avis divers donnés à l'ambassadeur sur la réponse
faite aux articles par le roi, et sur les divisions qui auraient éclaté à la
cour de France.</p>

<p class="p2 left5 smcap">A la Royne.</p>

<p>Madame, ainsy que je fermoys ma lettre du jour de yer
à Vostre Majesté, l'on vint me dire que l'ung des gens de
M<sup>r</sup> de Vualsingam passoit par ceste ville qui s'en alloit
trouver la Royne d'Angleterre à Amptoncourt, et, avant
qu'il fût nuict, il me fut mandé du dict lieu que la dépesche
estoit tenue si secrecte qu'on n'en publioit ung seul mot,
et seulement le comte de Lestre avoit dict à ung sien amy
privé qu'il restoit fort peu de différant aulx articles, et qu'ilz
s'accommoderoient, et qu'on avoit commancé ung honnorable
propos pour luy avec une dame de France, lequel il
espéroit qu'auroit bon effect. Peu d'heures après, me vint
ung aultre adviz comme la dicte dépesche asseuroit que
toutz les articles de la Royne d'Angleterre avoient esté
acceptez par Voz Majestez Très Chrestiennes et mesmes
celluy de la religion, et que plusieurs en ceste court s'en
trouvoient estonnez; et la dicte Dame estoit après à consulter
comme elle auroit meintenant à y procéder pour satisfaire
à l'humeur d'ung chacun, chose que celluy, qui
<span class="pagenum"><a id="Page_209"> 209</a></span>
m'escripvoit, l'estimoit estre fort difficille, et qu'on souspeçonnoit
que le messagier et pacquet, qui m'avoient esté
dépeschez là dessus, estoient artifficieusement retardez en
chemin, affin que la dicte Dame se peult préparer de la
responce qu'elle m'auroit à faire, quand je viendrois à luy
en parler; et que pourtant j'eusse bon pied et bon &oelig;il.</p>

<p>A ce matin, m'est venu ung tiers adviz trop pire que les
deux premiers, c'est que par la mesme dépesche avoit esté
mandé que Monsieur, vostre filz, avoit accepté une secrecte
commission du Pape pour oster la religion nouvelle,
et restituer la catholique par toute la France, sans que le
Roy son frère en sceût rien, et qu'il en avoit donné la principalle
conduicte à deux seigneurs de la court; de quoy estant
enfin le Roy adverty, il en avoit esté fort offancé, et
avoit chassé ces deux de la court, au regrect de Mon dict
Seigneur, dont restoit beaucoup de malcontantement et
beaucoup de mauvaise intelligence entre les deux frères,
qui estoit ung accident qu'on me vouloit bien dire qui seroit
pour aporter beaucoup de traverse à ce propos. Je suys
demeuré merveilleusement estonné de ceste tant mauvaise,
et comme je m'asseure, très faulce nouvelle, et en fusse
en plus grand peyne sans qu'il m'est souvenu qu'il vous
avoit pleu m'escripre, du <span class="roman">xxv</span><sup>e</sup> du passé, de n'adjouxter
foy à rien qui me peult estre dict ou mandé, si je ne le
voyois signé de la main de Voz Majestez. Et ainsy, Madame,
je demeure en ceste résolution de ne le croyre, et
de faire encores, aultant que je pourray, que les aultres
ne le croyent; et néantmoins je ne veulx différer de le vous
escripre, affin que Vostre Majesté pourvoye aulx inconvéniantz
qui pourroient advenir d'une si meschante et mallicieuse
invention, laquelle, de tant qu'on la tient fort secrecte
<span class="pagenum"><a id="Page_210"> 210</a></span>
icy, je vous supplie, Madame, que le susdict de Valsingam
ne puysse sentyr que je vous en aye donné adviz.
Sur ce, etc.  <span class="i2">Ce <span class="roman">vi</span><sup>e</sup> jour d'aoust 1571.</span></p>


<p class="p2 font90">Voycy encores, Madame, tout à ceste heure ung quatrième adviz
qui contient ces motz:&mdash;«Plusieurs lettres, de diverses dates, sont
venues par ceste mesmes dépesche, et meintenant s'entend que pour
la religion l'affaire est retardé, s'esmerveillantz Leurs Très Chrestiennes
Majestez que de deçà ne consentent à une si raysonnable requeste,
qui ne fut jamais dényée à nul prince, et sur ce différand
viendra M<sup>r</sup> de Foix, ou ung aultre gentilhomme de crédict, bientost.»&mdash;Et
n'y a rien plus.</p>

<h2 class="p4 center">CXCIX<sup>e</sup> DÉPESCHE</h2>

<p class="center">&mdash;du <span class="roman">ix</span><sup>e</sup> jour d'aoust 1571.&mdash;</p>

<p class="center">(<i>Envoyée jusques à Calais par l'homme du S<sup>r</sup> Bon S<sup>t</sup> Jehan.</i>)</p>

<p class="hanging indent">Négociation du mariage.&mdash;Résolution prise en France d'envoyer M<sup>r</sup> de Foix
en Angleterre.&mdash;État des partis d'Écosse.&mdash;Négociation des Pays-Bas.&mdash;Communication
faite par Leicester.</p>

<p class="p2 left5 smcap">Au Roy.</p>

<p>Sire, estantz quasi en une mesmes heure arrivez deux
corriers de France et d'Escoce en ceste court, le <span class="roman">iii</span><sup>e</sup> de ce
moys, j'ay à dire meintenant à Vostre Majesté, quant à
celluy de France, qu'on a trouvé que sa dépesche estoit
composée de plusieurs pacquetz de diverses dattes, qui ont
parlé diversement du propos d'entre Monseigneur et la
Royne d'Angleterre, de sorte que, sellon le contenu des
unes lettres, les choses sembloient n'aller guières bien,
mais par celles du <span class="roman">xxx</span><sup>e</sup> du passé, qui sont les plus fresches,
M<sup>r</sup> de Valsingam a si bien escript et si bien rabillé le
tout que le comte de Lestre s'en est envoyé conjouyr avecques
moy, et me remercyer des bons offices qu'il cognoist
<span class="pagenum"><a id="Page_211"> 211</a></span>
que, par M<sup>r</sup> de Larchant et par les lettres que j'ay escriptes
par luy à Voz Majestez, j'ay procuré d'estre faictz en cest
endroict, et qu'il les répute offices vrayement honnestes,
et qui se monstrent de tant plus louables et vertueulx qu'il
n'a manqué qui se soyent esforcez au contraire d'en faire
de très mauvais pour rompre le tout; de quoy il me vouloit
bien asseurer que la Royne, sa Mestresse, et les siens en raportoient
une très grande et bien fort espécialle obligation
à Vostre Majesté, et une aultre très grande à la prudence de
la Royne, vostre mère, et encores une aultre non moindre
à la vertu et constance de Monsieur; et qu'encor que
M<sup>r</sup> de Montmorency ne vînt pour ceste foys, à quoy il avoit
bien grand regrect, que M<sup>r</sup> de Foix ne lairroit pourtant
d'estre aultant bien veu et bien receu que nul gentilhomme
qui peult, de quelle part qui soit au monde, arriver en
ceste court, espérant que toutes choses yroient bien.</p>

<p>Et le corrier d'Escoce a raporté qu'on avoit opposé tant
de difficultez à l'abstinance de guerre qu'il n'avoit esté
possible de la conclurre, et que ceulx de Lillebourg, nonobstant
les six mil escuz que Chesoin leur avoit perduz,
publioient qu'ilz en avoient receu douze mille par des
moyens que, maugré leurs adversayres, ilz en recepvroient
chacun moys aultant qu'on leur en vouldroit adresser de
France, et qu'ilz avoient souldoyé deux centz chevaulx davantaige,
et tenoient mille hommes en garnyson dedans la
ville; que ceulx de l'aultre party requéroient instamment
la Royne d'Angleterre de leur envoyer ung entier secours,
sans lequel ilz luy déclairoient qu'ilz ne pouvoient plus
temporiser; que le comte de Lenoz se trouvoit las de la
peyne et de la despence qu'il luy convenoit soubstenir au
Petit Lith; que les comtes de Morthon, de Mar et aultres
<span class="pagenum"><a id="Page_212"> 212</a></span>
de leur faction, se plaignoient de luy, et ne vouloient plus
recognoistre sa régence, ains prioyent la dicte Dame de
leur vouloir assister à eulx, ainsy qu'elle avoit promiz de
le faire, et ilz suyvroient son intelligence, aultrement qu'ilz
sçavoient commant faire leur paix; que les comtes de Casselz
et d'Eglinthon avoient esté miz en liberté soubz obligation
de ne porter les armes contre le tiltre du jeune
Prince; que aulcuns de la partie neutre monstroient de se
vouloir joindre avec le dict de Morthon et avoient assigné
jour et lieu pour en conférer ensemble. Toutes lesquelles
choses, Sire, ceulx cy ont mises en dellibération, mais je
ne sçay encores quelle résolution ilz y ont prinse, sinon
qu'il semble qu'ilz proposent d'envoyer aulcuns de ce conseil
sur les lieux pour monstrer d'accommoder les choses;
mais ce n'est, à mon adviz, pour aulcun bien de la Royne
d'Escosse, ni pour la paix de son royaume, et y a grand
danger, s'ilz font tumber toute l'authorité du pays ez
mains du dict de Morthon, qu'il ne s'en ensuyve ung grand
préjudice à la personne de la dicte Royne d'Escoce, et
une trop estroicte intelligence de luy avec la Royne
d'Angleterre. Par ainsy sera bon, Sire, de fortiffier
toutjour de plus en plus l'honneste party qui deppend de
vous; j'estime, Sire, que le plus pressé est de faire mettre
ez mains de M<sup>r</sup> de Glasco les deniers que Vostre Majesté
a ordonné d'estre employez par moys en cest affaire, et
que cependant le S<sup>r</sup> de Glasco, en vous faisant condoléance
de la détention et mauvais trettement du dict S<sup>r</sup> de Vérac
et de la vollerie de voz pacquetz, il vous inciste aussi fort
fermement qu'il ne soit dorsenavant rien tretté des affaires
de la Royne, sa Mestresse, par les Anglois sans que l'exprès
mandement d'elle, ou la présence de ses expéciaulx
<span class="pagenum"><a id="Page_213"> 213</a></span>
ambassadeurs et encores de vos propres depputez y interviennent,
et qu'il le vous baille hardyement par escript
affin que Vostre Majesté ayt tant plus d'argument d'en
parler à l'ambassadeur d'Angleterre, et de me commander
d'en parler vifvement par deçà. Les depputez de Flandres
ont remiz entièrement le différand des merchandises à ce
que le comte de Lestre et milord de Burgley en ordonneront;
qui pouvez voyr, Sire, combien la chose va passer
à l'advantaige des Angloys, et néantmoins il y reste encores
quelque accrochement.  <span class="i2">Ce <span class="roman">ix</span><sup>e</sup> jour d'aoust 1571.</span></p>

<p class="p2 left5 smcap">A la Royne.</p>

<p>Madame, à peyne a esté party le corrier avec ma dépesche,
du <span class="roman">vi</span><sup>e</sup> de ce moys, que M<sup>r</sup> le comte de Lestre m'a
envoyé dire ce que je mande en la lettre du Roy du contenu
de celles de M<sup>r</sup> de Valsingam, et davantaige qu'il donnoit
une grande louange à Voz Majestez Très Chrestiennes et
à Monseigneur de la tant vertueuse et royalle façon, dont
toutz trois procédiez vers la Royne, sa Mestresse; qui rejettiez
toutjour toutes les persuasions qu'on vous pouvoit donner
contre le bon propos encommancé, et ne vouliez admettre
les pratiques, lesquelles le dict de Valsingam mande
que M<sup>r</sup> le cardinal de Lorrayne, ou quelques aultres pour
luy, menoient secrectement, de proposer le party de la
Royne d'Escoce, sa niepce, ou encores plus expressément
celluy de la Princesse de Portugal, à Mon dict Seigneur,
et qu'il feroit qu'en faveur de l'ung ou de l'aultre mariage,
ou au moins pour faire cesser celluy de la Royne, sa Mestresse,
le clergé de France luy donroit quatre centz mil
escuz par an. A quoy le Roy avoit respondu:&mdash;«Qu'il estoit
bien ayse de cognoistre que son clergé fût assés riche pour
<span class="pagenum"><a id="Page_214"> 214</a></span>
pouvoir faire de telles offres, par où il espéroit qu'il en
pourroit tirer de grandes subventions pour payer ses debtes,
mais qu'il ne trouvoit bon qu'il se meslât de telz affaires;
car tout ce qu'il avoit estoit bien à son frère.» Néantmoins
que le dict sieur comte s'esbahyssoit comme il me tardoit
tant à arriver quelque dépesche de cella, et si je pensoys
qu'il y eust encores rien de changé. Je l'ay remercyé infinyement
de la privée communication, dont il continuoit user
vers moy, et que je ne fauldrois toujour de luy bien correspondre,
mais qu'à présent je ne luy sçauroys dire sinon
que j'estoys plus esbahy que luy que je n'avoys ny lettre,
ny nouvelle quelconque de Voz Majestez. Et, bien peu
après, est arrivé mon secrétaire avec la certitude du partement
de M<sup>r</sup> de Foix pour s'en venir; dont j'ay incontinent
dépesché homme exprès pour en aller advertyr le dict
sieur comte. Sur ce, etc.  <span class="i2">Ce <span class="roman">ix</span><sup>e</sup> jour d'aoust 1571.</span></p>

<h2 class="p4 center">CC<sup>e</sup> DÉPESCHE</h2>

<p class="center">&mdash;du <span class="roman">xii</span><sup>e</sup> jour d'aoust 1571.&mdash;</p>

<p class="center">(<i>Envoyée jusques à Calais soubz la couverte du S<sup>r</sup> Acerbo.</i>)</p>

<p class="hanging indent">Mission de M<sup>r</sup> Foix pour conclure la négociation du mariage, ou former un
traité d'alliance.&mdash;Nouvelles d'Écosse.&mdash;Succès des révoltés en Irlande.&mdash;Confirmation
de l'accord fait avec l'Espagne sur les prises.</p>

<p class="p2 left5 smcap">Au Roy.</p>

<p>Sire, ceulx qui veulent bien et qui portent beaucoup
d'affection au mariage de Monsieur sont bien marrys que
Vostre Majesté n'ayt, tout d'un train, envoyé M<sup>r</sup> de Monmorency
pour en conclurre le propos, car leur semble que
la matière y est à présent bien disposée, et craignent que
<span class="pagenum"><a id="Page_215"> 215</a></span>
tant de remises, à la fin, n'y aportent de l'empeschement,
néantmoins se resjouyssent grandement de la venue de M<sup>r</sup>
de Foix, comme de celluy qu'ilz ont en la meilleure opinion
du monde, et dont nul aultre n'eust sceu venir à qui ilz adjouxtent
plus de foy, ny qui leur soit plus agréable que luy;
et j'espère, Sire, que, trouvant les choses au bon estat
que, grâces à Dieu, elles sont, il ne s'en retournera sans
les vous raporter ou conclues, ou fort aprochées de leur
conclusion. Car encores despuys ma dépesche du <span class="roman">xxii</span><sup>e</sup> du
passé, j'ay miz peyne de leur donner beaucoup de pied et
de fondement en ce, mesmement, que vous ay lors mandé
par mon secrétaire touchant satisfaire à l'honneur, à la
conscience et à la seureté de Monseigneur au poinct de la
religion; mais je sentz bien, Sire, que, si l'on change de
propos, et mesmes, si M<sup>r</sup> de Foix use de alternative, à sçavoir
ou du mariage ou de confédération, comme il semble
que M<sup>r</sup> de Valsingam en a escript quelque mot, que
ceulx cy tiendront l'ung et l'aultre pour rompuz.</p>

<p>L'on a envoyé le jeune Coban pour le recepvoir à Douvre
et le conduyre jusques icy, et milord de Boucaust et
sire Charles Havart sont ordonnez pour l'accompaigner en
ceste ville, et puys pour nous mener là où sera la dicte
Dame, laquelle est desjà en son progrez.</p>

<p>L'on a dépesché coup sur coup deux gentishommes
en Escoce, avec mille marcz chacun, au comte de Lenoz,
qui est en tout quatre mil escuz, affin qu'il ayt de
quoy meintenir son authorité; laquelle ilz craignent que
le comte Morthon la luy veuille du tout emporter, et mesmes
souspeçonnent que le S<sup>r</sup> de Vérac, qu'ilz disent estre
meintenant en liberté, ayt quelque pratique avecques luy.
Tant y a que la Royne d'Escoce, de ce peu qu'elle pouvoit
<span class="pagenum"><a id="Page_216"> 216</a></span>
avoir en ses coffres, a faict mettre deux mil trois
centz quatre vingtz douze escuz en mes mains pour envoyer
à ceulx de Lillebourg, ce que j'espère, Sire, les leur
faire tenir le plus tost et le plus seurement qu'il me sera
possible, mais les pouvres officiers et serviteurs de la dicte
Dame demeurent cependant fort mal pourveuz. L'on a ordonné,
despuys deux jours, que son ambassadeur sera transporté
à Ely, qui est cinquante mille loing d'icy; à quoy je
me suys opposé, et ne sçay encores si l'on y aura de l'esgard.
L'on luy a dict que, le <span class="roman">xxviii</span><sup>e</sup> du présent, doibt estre tenu
un parlement en Escoce pour ordonner aulcuns depputez
affin de les envoyer par deçà, et que lors sera procédé tout
ensemble et à sa liberté et à la résolution des affaires de
sa Mestresse; mais il semble que sa dicte Mestresse, avec
rayson, ne veult plus confyer l'accommodement de ses affaires
ny la conclusion du tretté à la Royne d'Angleterre
ny à ses ministres, si elle mesmes ou ses expéciaulx depputez
ne sont présens.</p>

<p>Fitz Maurice prospère en Yrlande, il a deffaict trois
centz Anglois des garnysons de dellà, et surprins quelque
lieu d'importance. Ceulx cy ont tiré, despuys huict
jours, vingt cinq chariotz chargés d'armes de la Tour, pour
y envoyer. Milord Sideney faict si grande difficulté d'y retourner
qu'il semble que milord Grey enfin y passera. J'entendz
que le faict de Flandres, quant aulx merchandises, est
accordé, ainsy que l'ambassadeur d'Espaigne mesme me l'a
confirmé, mais il semble que l'exécution de l'accord conciste
en beaucoup de particullaritez qui pourront encores
avoir quelque trêt. Après l'arrivée de M<sup>r</sup> de Foix, nous
vous escriprons toutz deux plus amplement. Sur ce, etc.</p>

<p class="right">Ce <span class="roman">xii</span><sup>e</sup> jour d'aoust 1571.</p>

<p><span class="pagenum"><a id="Page_217"> 217</a></span></p>

<h2 class="p4 center">CCI<sup>e</sup> DÉPESCHE</h2>

<p class="center">&mdash;du <span class="roman">xix</span><sup>e</sup> jour d'aoust 1571.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Arrivée de M<sup>r</sup> de Foix à Londres.&mdash;Audience.&mdash;Insistance de M<sup>r</sup> de Foix
pour que l'on s'accorde avant tout sur l'article de la religion.&mdash;Intrigues
de l'Espagne afin d'empêcher le mariage.&mdash;Détails particuliers sur la négociation.</p>

<p class="p2 left5 smcap">Au Roy.</p>

<p>Sire, la favorable réception que le jeune Coban a heu
charge de faire à M<sup>r</sup> de Foix à Douvre, et puys milord
de Boucaust et sire Charles Havard à Londres, et celle
que finalement la Royne d'Angleterre et les principaulx de
sa court luy ont faicte, quant il est arrivé vers elle à Hatfeild,
ont montré que sa venue estoit bien fort agréable
par deçà, et que l'occasion, pour laquelle l'on a estimé
qu'il y passoit, estoit très desirée de l'universel de ce
royaulme; ce que luy mesmes a encore mieulx cogneu par
les honnestes propos de ceste princesse, et le luy a esté
davantaige confirmé par l'expression des parolles et de
l'indubitable démonstration de ceulx de son conseil, de
sorte qu'il a trouvé que l'affaire estoit en très bons
termes.</p>

<p>Dont pour le conduyre au poinct que Voz Majestez et
Monseigneur desiroient, et affin de l'y acheminer par la
voye que luy avez baillé en son instruction, après qu'avec
beaucoup de dignité et d'une fort bonne façon, il a heu
satisfaict aulx premiers offices de salutation et présentation
de voz lettres, lesquelles ont esté fort gracieusement
receues de la dicte Dame, il luy a vifvement incisté qu'elle
<span class="pagenum"><a id="Page_218"> 218</a></span>
debvoit ottroyer à Monseigneur, venant par deçà, l'exercice
de sa religion, et que, sans l'offance de sa conscience et
grand intérest de son honneur, ny mesmes sans quelque
note d'infamye, il ne s'en pouvoit aulcunement départyr,
ny Voz Majestez; et les saiges seigneurs de vostre conseil,
après avoir dilligemment examiné ce qu'elle avoit naguières
respondu, (qu'elle craignoit de ne pouvoir meintenir à
Mon dict Seigneur son exercice, s'il le s'attribuoyt), ne
vous voyent y avoir rien de plus expédiant que de faire
que la tollérance d'icelluy, pour plus de seurté, luy fût
ottroyée par chapitre exprès, comme les aultres articles
du contract: ce qu'il luy a comprouvé avec plusieurs graves
et fort prudentes considérations, et avec toute la vive
action qui a esté nécessaire pour luy faire clairement cognoistre
qu'il n'estoit ny honneste, ny utille, ny aulcunement
possible, qu'il se fît aultrement.</p>

<p>A quoy la dicte Dame, après avoir beaucoup aprouvé
la saincte intention de Mon dict Seigneur, et avoir, par
ung bel ordre de beaucoup de bonnes parolles, infinyement
loué ce qu'il vouloit avoir considération de Dieu, de sa
conscience et de la conservation de son honneur sur toutes
choses, elle a allégué les raysons qui, de son costé, luy
sembloient estre pareillement considérables pour sa conscience,
pour son estimation et pour la paix de son royaulme;
et qu'elle estoit très contante que nous deux, avec trois
ou quatre des principaulx de son conseil, advisissions de
quelques honnestes moyens pour mutuellement satisfaire
et à elle et à Mon dict Seigneur, et s'est arrestée principallement
sur deux poinctz: l'ung, à rejecter le doubte
du dangier de Mon dict Seigneur, comme chose qu'on ne
pouvoit avoir nullement comprinse, ny d'aulcuns propos
<span class="pagenum"><a id="Page_219"> 219</a></span>
qu'elle eust jamais tenuz (ains avoit esté tout au contraire),
ny pareillement de l'estat présent de ce royaulme, car ne
falloit doubter que Monsieur n'y fût crainct, aymé et aultant
révéré de ses subjectz que nul souverain prince et
absolu le pourroit estre en nul aultre estat de toute la
terre habitable. Et l'aultre poinct a esté de craindre que,
d'icy à six ou sept ans, elle fût mesprisée de Monsieur,
qui ne sera lors qu'en fleur de jeunesse et elle ung peu
plus advancée en l'eage, ce qui luy seroit ung trop certain
racourcissement de ses jours, ou qu'au moins elle
passeroit, de là en avant, ceulx qui luy resteroient comme
dans un sépulchre de larmes.</p>

<p>A quoy luy ayantz toutz deux fort satisfaict par l'asseurance
qu'elle debvoit prandre des excellantes vertuz et
perfections qui sont en Mon dict Seigneur, et encores plus
par l'estime de celles qu'il trouvera, de jour en jour, plus
grandes et plus aymables en elle, le propos s'est adonné
à la recordation d'aulcunes choses qui avoient passé, durant
le temps de M<sup>r</sup> de Foix par deçà<a name="FNanchor_12" id="FNanchor_12" href="#Footnote_12" class="fnanchor">[12]</a>; et ainsy l'audience
s'est gracieusement achevée.</p>

<p>Et, le lendemain, nous ayantz la dicte Dame envoyé
quatre principaulx seigneurs de son conseil, il leur a esté
par M<sup>r</sup> de Foix encores plus vifvement et plus copieusement
déduict, qu'il n'avoit faict à elle, ce qui mouvoit Voz
Majestez Très Chrestiennes, et Monsieur, et tout vostre
conseil, à ceste ferme résolution de la religion, et comme
il estoit impossible, s'il n'estoit pourveu à Mon dict Seigneur
de l'exercice de la sienne, vennant par deçà, qu'on
<span class="pagenum"><a id="Page_220"> 220</a></span>
passât plus oultre, et que pourtant ilz advisassent de quelques
si bons et si seurs expédiantz en cest endroict que
les deux parties en peussent avoir contantement. Ilz ont
faict des responces sur le champ qui ont, à la vérité, tesmoigné
le singulier desir de tout ce royaulme envers Mon
dict Seigneur, mais une très grand difficulté à l'accommodement
de ce poinct pour le préjudice de leur religion et
pour la trop grande confiance que les Catholiques en prandroient;
et néantmoins qu'ilz en confèreroient avec leur
Mestresse pour plus résoluement nous y respondre. Dont
nous estantz, le jour d'après, rassemblez au logis de la
dicte Dame, ilz nous ont respondu, qu'elle ne pouvoit,
sa conscience, son estimation et son estat sauvés,
nous accorder nostre demande en la façon et aulx termes
qu'elle estoit, et qu'elle ne pouvoit ny vouloit penser qu'en
eschange d'une si grande sincérité et candeur, qu'elle et
toutz les siens avoient usé en cest endroict, trop plus que
à nul aultre party qui se fût encores présenté, Voz Majestez
et Mon dict Seigneur luy vollussiez proposer des
condicions qui luy fussent ou dommageables, ou impossibles,
et que pourtant elle avoit mandé le reste de son
conseil, affin d'adviser de quelques honnestes moyens
qui fussent pour satisfaire à elle et contanter Mon dict
Seigneur.</p>

<p>Cependant n'est pas à croyre, Sire, combien les ministres
du Roy d'Espaigne, qui sont icy, s'esforcent par inventions,
en partie artifficieuses et en partie vrayes, de
donner empeschement à ce propos; car, encores que la
Royne d'Angleterre tienne au Roy, leur Maistre, et à ses
subjectz, quatre centz mil escuz de clair dans sa Tour de
Londres, et plusieurs navyres, et très grand nombre de
<span class="pagenum"><a id="Page_221"> 221</a></span>
merchandises par deçà, et qu'ils soyent les oultraigez et intéressez,
néantmoins ilz accordent, pour se racointer à elle,
de rembourcer encores de nouveau les Anglois d'aultres
quatre centz mil escuz, et laysser à la dicte Dame de convenir
de ceulx que desjà elle tient avec les Gènevoys, comme
elle pourra, et que les subjectz du Roy d'Espaigne se contanteront
de reprendre les merchandises en tel estat qu'elles
sont; et que pour retacher davantaige son amytié et son
alliance avec la mayson d'Austriche, si elle se résoult fermement
de prendre party, que le Prince Rodolphe s'y offre,
dez à présent, et, si elle veult demeurer en sa première
liberté, comme elle a faict les trèze ans de son règne,
qu'ilz s'esforceront de luy mettre le Prince d'Escoce en ses
mains pour le pouvoir désigner à ses subjectz, quand elle
vouldra, et non plus tost, son successeur après elle; et luy
feront cependant fiancer une des filles d'Espaigne, et feront
en oultre qu'elle ne sentyra de sa vie aulcun moleste
du costé de la Royne d'Escoce, ce qu'ilz sont après à le
persuader à la comtesse de Lenoz. Et vont aussi par dons,
par promesses et par grandes offres, pratiquans ceulx de ce
conseil et encores quelques dames, pour traverser le propos
de Monsieur; et estiment que la conclusion en est plus
prochaine qu'elle n'est; laquelle ilz ont de tant plus suspecte
qu'ilz entendent que la noblesse de ce royaulme et
les Flamans, qui sont icy, ne parlent de rien plus ouvertement
que de se vouloir toutz employer à la conqueste des
Pays Bas pour luy. Sur ce, etc.</p>

<p class="right">Ce <span class="roman">xix</span><sup>e</sup> jour d'aoust 1571.</p>

<p class="p2 left5 smcap">A la Royne.</p>

<p>Madame, il semble que la Royne d'Angleterre ayt prins
<span class="pagenum"><a id="Page_222"> 222</a></span>
pour grand offance qu'on ayt vollu inférer de son dire,
qu'il y avoit du péril et du dangier pour Monseigneur vostre
filz s'il vouloit user de la religion catholique par deçà,
chose qu'elle asseure n'avoir touchée ny prez, ny loing,
ains plustost le contraire: c'est qu'elle voyoit les occasions
de trouble, qui avoient aparu à la venue du Roy d'Espaigne,
cesser toutes en l'endroict de Mon dict Seigneur parce
qu'il ne passeroit icy sur ung changement de religion,
comme avoit esté allors, ny sur ung nouveau règne comme
celluy de sa s&oelig;ur, qui estoit assés contredict de plusieurs,
ains viendroit continuer avec elle, avec tout heur et playsir,
un règne très paysible et bien estably, qui avoit desjà duré
trèze ans en la personne d'elle seule. Mais ceulx de la noblesse
de sa court se sont davantaige irritez du dict propos,
ayantz plusieurs des principaulx dict tout librement que en
France, en Espaigne et en quel estat qui soit aujourduy au
monde, l'on ne sauroit plus honnorablement, ny loyaulment,
ny avec plus de fidellité et d'obéyssance, accompaigner leur
prince qu'ilz accompaigneront Monsieur, s'ilz ont cest heur
que de l'avoir pour roy, ou quelque aultre prince qui sera
mary de leur Royne, et qu'ilz sçauront aussi bien et vaillamment
mouryr à ses pieds que nation qui soit soubz le
ciel; par ainsy, que les ennemys de ce propos aillent trouver
quelque aultre invention, car la preuve et la vertu de
leurs prédécesseurs convaincront toutjour ceste cy de grand
mensonge; et ne pouvoient penser que Voz Majestez et
Mon dict Seigneur leur vollussiez faire tant de tont que d'avoir
une si mauvaise opinion d'eulx, ny qu'il se trouvast ung
si arrogant homme en Angleterre qui osât contradire ou
s'opposer en rien à son prince.</p>

<p>A quoy M<sup>r</sup> de Foix et moy, pour modérer ceste impression,
<span class="pagenum"><a id="Page_223"> 223</a></span>
avons premièrement respondu à la dicte Dame que
Voz Majestez et Mon dict Seigneur auroient très agréable
ceste sienne déclaration, et avons signifié à quelques ungs
des siens que Voz dictes Majestez avoient aultant bonne
estime d'eulx que de noblesse qui soit au monde, et que
vous prandrez encores de fort bonne part ceste leur abondante
affection vers Mon dict Seigneur. De quoy ilz sont
demeurez assés satisfaictz; mais ilz ont opinion que une
partie de ceste objection soit procédé artifficieusement
d'aulcuns de deçà, qui sont souspeçonnez, à cause du Roy
d'Espaigne, de ne vouloir l'advancement de ce propos, lesquelz
on menace assés ouvertement, et avec démonstration
en universel, qu'on ne desire rien tant que de recouvrer
ung tel chef, de qui la vertu et la valleur sont infinyment
prisées et louées par deçà. Sur ce, etc.</p>

<p class="right">Ce <span class="roman">xix</span><sup>e</sup> jour d'aoust 1571.</p>

<h2 class="p4 center">CCII<sup>e</sup> DÉPESCHE</h2>

<p class="center">&mdash;du <span class="roman">iii</span><sup>e</sup> jour de septembre 1571.&mdash;</p>

<p class="center">(<i>Envoyée exprès jusques à la court par Monsieur de Foix.</i>)</p>

<p class="hanging indent">Retour de M<sup>r</sup> de Foix en France.&mdash;Négociation sur les articles touchant
l'exercice de la religion, l'administration du royaume, et le couronnement.</p>

<p class="p2 left5 smcap">Au Roy.</p>

<p>Sire, la ferme résolution que M<sup>r</sup> de Foix a déclairé
à la Royne d'Angleterre et aulx siens: que Voz Majestez
Très Chrestiennes, et Monseigneur, et les saiges seigneurs
de vostre conseil, avoient prinse de ne se pouvoir faire, en
façon du monde, que Mon dict Seigneur, venant par deçà,
n'eust l'exercice de sa religion pour luy et ses domestiques;
<span class="pagenum"><a id="Page_224"> 224</a></span>
et ce que, d'abondant, il a proposé que l'administration
du royaulme luy fût ottroyée conjoinctement avec la
dicte Dame, ensemble le couronnement, ont esté trois
poinctz, qu'encor qu'ilz ayent semblé dangereux et suspectz,
il les leur a néantmoins si bien justiffiez, et monstré,
par beaucoup de graves et bien fort aparantes raysons,
qu'ilz estoient très justes et esloignez de toute simulté et
d'offance, qu'enfin l'affaire a esté dextrement conduict
aulx termes que luy mesmes vous dira<a name="FNanchor_13" id="FNanchor_13" href="#Footnote_13" class="fnanchor">[13]</a>; qui m'asseure,
Sire, que les trouverez très honnorables pour Vostre Majesté.
Sur ce, etc.  <span class="i2">Ce <span class="roman">iii</span><sup>e</sup> jour de septembre 1571.</span></p>

<h2 class="p4 center">CCIII<sup>e</sup> DÉPESCHE</h2>

<p class="center">&mdash;du <span class="roman">vii</span><sup>e</sup> jour de septembre 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Explication sur l'avis donné au roi que l'on songeait à renouer la proposition
du mariage entre Élisabeth et le prince de Navarre.&mdash;Efforts tentés en
Angleterre pour rompre le mariage du duc d'Anjou.&mdash;Saisie de l'argent
envoyé en Écosse par l'ambassadeur.&mdash;Accusation portée contre le duc de
Norfolk à ce sujet.&mdash;Demande de l'ambassadeur, afin que l'argent lui soit
rendu.&mdash;Arrivée de don Juan en Italie pour conclurre la guerre contre les
Turcs.&mdash;Nouvelles des Pays-Bas.&mdash;Le duc de Norfolk conduit à la Tour;
prière de l'ambassadeur afin que le roi intercède en sa faveur.&mdash;Accord du
comte d'Arguil avec le comte de Morton.</p>

<p class="p2 left5 smcap">Au Roy.</p>

<p>Sire, il me souvient que quant le jeune Coban, n'estant
encores conclue la paix en vostre royaulme, fut envoyé
<span class="pagenum"><a id="Page_225"> 225</a></span>
devers l'Empereur pour renouveller le propos de l'archiduc
Charles, l'on me donna adviz qu'en mesmes temps
M<sup>r</sup> le cardinal de Chatillon, pour le traverser, avoit faict
mettre en avant, par le S<sup>r</sup> de Trokmorthon, le party de
Monsieur le Prince de Navarre avec la Royne d'Angleterre,
remonstrant que les princes protestans d'Allemaigne en
seroient plus contantz que de cest aultre, et qu'il n'y avoit
nul plus grand subject ny de meilleure extraction que le
dict Prince en toute la Chrestienté; et que, oultre les estatz
de la Royne de Navarre, sa mère, qui estoient
grandz, et, oultre les biens de Vendosme qui estoient
honnorables, et dont de ceulx qui sont en Flandres les
ungs estoient assis sur la mer en lieu non guières moins
commode que Callais, le dict Sieur Prince avoit obtenu de
nouveau ung jugement en la chambre impérialle contre le
Roy d'Espaigne de plusieurs aultres biens et sommes, qu'il
disoit monter à plus de deux millions d'or. Néantmoins le
propos, à cause de l'eage et de la taille, n'avoit esté auculnement
suyvy, et n'ay point sceu, Sire, que, despuys la paix
conclue, et despuys le propos de Monseigneur, frère de Vostre
Majesté, il ayt esté faict aucune mencion du dict Sieur
Prince ny pour la Royne d'Angleterre, ni pour aulcune de
ses parantes. Et quand M<sup>r</sup> de Foix a parlé icy que Vostre
Majesté vouloit donner Madame en mariage au dict
Sieur Prince, et que despuys j'ay asseuré que cella estoit
comme conclud, je n'ay cogneu, en signe ny en parolle,
qu'on ayt faict aultre démonstration que de l'aprouver bien
fort, et de louer infinyement le moyen qu'aviez trouvé par
là d'assurer si bien ceulx de la nouvelle religion qu'ilz
n'auront jamais occasion de rien mouvoir dans vostre
royaulme.</p>

<p><span class="pagenum"><a id="Page_226"> 226</a></span>
Tant y a, Sire, que je prendray garde si l'adviz qu'on
vous a donné là dessus a aulcun fondement, bien me semble
que le conseil de deçà n'est si peu judicieulx qu'il
veuille faire délaysser à ceste Royne l'ung ou l'aultre de
deux grandz apuys qui luy sont proposés, pour suivre ce
troisième bien foible, qui ne luy pourroit guières ayder,
et qui seroit pour faire unyr les aultres deux contre elle.
Dont ne fault doubter qu'elle ne cerche de s'accommoder
en quelque bonne sorte avec Vostre Majesté, et, si elle ne
le peult faire, qu'elle vouldra retourner, commant que
soit, à l'intelligence du Roy d'Espaigne; mais, pour le
présent, sa principalle entente, et des siens, est de parachever
le propos de Mon dict Seigneur. Et encor que, de
l'autre part, l'on offre à la dicte Dame de luy faire de
grandz advantaiges, et à plus tollérables condicions que
les nostres, ou au moins de mettre les choses d'Escoce
en sa main, et que beaucoup de dons et de présens ayent
desjà couru en cella avec encores de plus grandes promesses
pour l'advenyr, et que soubz main, l'on ayt admonesté
les Protestans de penser ainsy de ceste grandeur de Monsieur
comme d'une authorité qui se va dresser contre eulx
et contre leur religion, ces mauvais offices néantmoins
n'ont peu encore avoir lieu, et ceulx qui les ont faictz,
bien que ne leur en ayons opposez de semblables, n'ont
sceu dissimuler leur dolleur qu'ilz n'ayent monstré avec
larmes qu'ilz ne sçavent où ilz en sont. Ce que je laysse,
Sire, à M<sup>r</sup> de Foix de le vous discourre plus au long par le
récit de plusieurs particullaritez qui sont advenues pendant
qu'il a esté par deçà. Lequel aussi vous racomptera l'accidant
des deux mil escuz que j'envoyois en Escoce, pour
l'occasion desquelz l'on a despuys resserré davantaige le
<span class="pagenum"><a id="Page_227"> 227</a></span>
duc de Norfolc, comme s'il en estoit coulpable, et miz en
la Tour ses deux secrétaires. Et parce que j'ay esté allégué,
il y a heu deux seigneurs de ce conseil qui m'en sont venuz
parler; ausquelz j'ay dict tout librement que Vostre
Majesté, ayant entendu la perte des dix huict mil escuz et
des monitions que Chesoin admenoit en Escoce, et la
vollerie qu'on avoit faicte au S<sup>r</sup> de Vérac, vostre agent,
arrivant par dellà, d'avoir prins ses pacquectz, ses coffres,
son argent et l'avoir arresté luy prisonnier; et ne sachant
que les deux tiers de l'argent fût entré dans Lillebourg,
comme on l'avoit entendu despuys, vous m'aviez commandé,
Sire, de faire tenir au dict Vérac, ou à quelcun pour luy,
le plus dextrement que je pourrois, mil escuz, ensemble
une aultre petite partie que M<sup>r</sup> de Glasco envoyoit par
dellà; et de tant que c'estoit une chose qui concernoit vostre
service, laquelle ne debvoit estre désagréable à la
Royne, vostre bonne s&oelig;ur, non plus qu'elle ne luy pouvoit
estre en façon du monde dommageable, je prioys iceulx du
conseil de faire envers elle que les dicts deux mil escuz
fussent, par l'ordre mesmes de la dicte Dame, apportez
au dict de Vérac, ou qu'elle me vollust donner saufconduict
pour les luy envoyer, ou au moins me les faire randre; et,
quoy que soit, qu'elle me mandât ce que j'auroys à en escripre
à Vostre Majesté; dont, Sire, j'en attandz, d'icy à
deux jours, la responce. Et parce que M<sup>r</sup> de Foix est bien
instruict de tout ce faict, je vous suplieray seulement, Sire,
d'en parler, ou d'en respondre, à l'ambassadeur d'Angleterre,
quant il vous en parlera, conforme à ce dessus, et me
commander comme il vous playrra que j'en use; se continuant,
au reste, toutes aultres choses icy, comme
M<sup>r</sup> de Foix les a layssées: que le S<sup>r</sup> de Quillegrey partira
<span class="pagenum"><a id="Page_228"> 228</a></span>
bientost pour aller sollaiger M<sup>r</sup> de Valsingam, et que milord
de Burgley suyvra, si quelque accidant ne survient.</p>

<p>L'ambassadeur d'Espaigne a publié l'arrivée de don
Joan d'Austria en Itallye, avec grand expectation de toute
la Chrestienté qu'il exploictera encores cest esté plusieurs
notables faictz d'armes sur le Turc. Ung allemant qui se
faict appeller le comte de Lumey est arrivé, despuys huict
jours, lequel est eschappé, à ce qu'on dict, par grand fortune,
des mains des Espaignolz qui cerchoient de le prandre,
parce qu'il favorisoit les partz du prince d'Orange. Je
verray ce qu'il négociera par deçà; et sur ce, etc.</p>

<p class="right">Ce <span class="roman">vii</span><sup>e</sup> jour de septembre 1571.</p>

<p class="p2 center small">PAR POSTILLE.</p>

<p class="font90">Despuys la présente escripte, l'on a mené le duc de Norfolc à la
Tour; et de tant, Sire, qu'il semble qu'on le travaille, et qu'on le
veult recercher de sa vie, à cause que son secrétaire m'a vollu
moyenner la conduicte de ces deux mil escuz au S<sup>r</sup> de Vérac, vostre
agent en Escoce, de quoy je ne sache qu'il soit en rien consent ny
sçavant, je supplie très humblement Vostre Majesté d'employer, en
quelque bonne sorte, sa faveur envers la Royne d'Angleterre, à ce
que le dict duc et ses hommes ne souffrent aucun mal pour cella. Et,
au surplus, Sire, j'entendz que l'accord, que milord de Burgley
nous disoit estre faict en Escoce, est entre le comte de Morthon et
le comte d'Arguil, lequel il a tiré de sa part, au préjudice toutjour de
la cause de la Royne d'Escoce.</p>

<p><span class="pagenum"><a id="Page_229"> 229</a></span></p>

<h2 class="p4 center">CCIV<sup>e</sup> DÉPESCHE</h2>

<p class="center">&mdash;du <span class="roman">xii</span><sup>e</sup> jour de septembre 1571.&mdash;</p>

<p class="center">(<i>Envoyée jusques à Calais par Clearc, archier de la garde escoçoyse.</i>)</p>

<p class="hanging indent">Procédure contre le duc de Norfolk.&mdash;Danger de Marie Stuart.&mdash;Nouvelles
d'Écosse; avantages remportés par les partisans de la reine.&mdash;Conclusion
de l'accord sur les prises entre les Anglais et les Espagnols.&mdash;Entreprise
des partisans de la reine d'Écosse sur Stirling.</p>

<p class="p2 left5 smcap">Au Roy.</p>

<p>Sire, quant M<sup>r</sup> de Foix est party d'icy, la Royne d'Angleterre
a monstré qu'elle estoit en dellibération d'envoyer
devers Vostre Majesté ung des seigneurs de son conseil
pour vous aller justiffier les responces qu'elle nous a faictes,
et les conduyre, s'il estoit possible, à quelque bonne conclusion
du propos du mariage, ou au moins confirmer par
là l'amytié qu'elle cerche de faire avec vostre couronne; mais
despuys il semble qu'elle ayt remiz ceste despêche jusques
à ce que le S<sup>r</sup> de Valsingam luy ayt mandé comme aura esté
prins le rapport de M<sup>r</sup> de Foix. Cependant elle et ceulx de
son conseil font une extrême dilligence d'enquérir contre
le duc de Norfolc s'il a point continué ses intelligences
avec la Royne d'Escoce, despuys qu'il luy a esté deffandu,
et s'il en a heu quelque une avecques moy, mais il semble
que beaucoup plus l'on le recerche s'il a poinct mené nulle
pratique avec le duc d'Alve, et néantmoins ung chacun
estime que tant plus l'on l'esclayrera, plus il sera cogneu
loyal subject de sa Mestresse; et s'est on esforcé de prouver
que les deux mil escuz, qui alloient en Escoce, venoient
de luy, mais la vérité se manifeste de plus en plus qu'ilz
sont procédez de moy, comme je n'ay différé de les advouher,
et d'asseurer que Vostre Majesté m'avoit commandé
<span class="pagenum"><a id="Page_230"> 230</a></span>
de les faire tenir au S<sup>r</sup> de Vérac pour son entretennement
par dellà; ce qui justiffie, quant à ce poinct, fort grandement
le dict duc, bien que je ne fays doubte qu'on ne resserre
davantaige la Royne d'Escoce, et qu'on ne preigne
quelque colleur de cecy, ainsy qu'assez souvant l'on l'a
bien prinse d'aultres bien légières choses, pour retarder ses
affaires; mesmes que milord de Burgley m'a mandé que la
Royne, sa Mestresse, estoit dellibérée de ne souffrir
qu'aulcun demeurast icy pour la Royne d'Escoce, ny qu'il
se trouvast homme en Angleterre qui ozât parler pour elle.
Dont, sur la première occasion, que Vostre Majesté me
commandera d'en porter quelque parolle, je mettray peyne
de m'en résouldre en une ou aultre façon.</p>

<p>J'entendz que le jeudy, vingt huictiesme du passé, il y
a heu une grosse escarmouche entre ceulx de Lillebourg et
du Petit Lith, où la deffaicte a esté grande de chacun costé,
mais l'advantaige est demeuré à ceulx de Lillebourg, qui
ont prins le coronnel des gens de pied du comte de Lenoz;
et le dict de Lenoz s'est retiré à Esterling, ayant layssé
chef dans la place le milord Lendsey. L'on dict que milord
de Humes avoit aussi esté prins de rechef, et blessé
en la dicte escarmouche, mais qu'il est eschappé. J'entendz
que ceulx du dict Lillebourg sont allez courre jusques à
S<sup>t</sup> André, où le S<sup>r</sup> de Vérac estoit dettenu et qu'ilz l'ont admené
avec eulx. Les comtes d'Arguil, de Casselz, d'Eglinthon
et milord Boid ont faict leur convention avec le comte
de Morthon, soubz colleur de laquelle l'on nous a vollu donner
entendre que la paciffication estoit establye en tout le
pays; mais je voys bien, Sire, qu'à ceste heure, plus que
jamais, vostre assistance et vostre authorité sont requises
au dict pays.</p>

<p><span class="pagenum"><a id="Page_231"> 231</a></span>
Si, d'avanture, le S<sup>r</sup> de Valsingam prend espérance des
propos que Vostre Majesté luy tiendra, il y a grand apparance
qu'après ses premières lettres à ceulx cy, milord de
Burgley passera incontinent en France, avec lequel j'estime,
Sire, que, mieulx qu'avec nul aultre de ce royaulme,
Vostre Majesté pourra conclurre les choses qu'elle a à démesler
avec ceste princesse. Le différand des Pays Bas,
en ce qui concerne les merchandises, est accordé tout
ainsy que je l'ay dict à M<sup>r</sup> de Foix; ne reste plus que ung
peu de cérémonie, à qui sera couché par le contract qui
debvra rendre le premier, car en effect les Anglois demeurent
saysis et satisfaictz de tout ce qu'ilz ont vollu, et le
S<sup>r</sup> Fiesque s'en va en dilligence trouver le duc d'Alve
pour le luy faire ratiffier, avec lequel l'on a heu une bien estroicte
et bien privée communication en ceste court premier
qu'il soit party. Sur ce, etc.</p>

<p class="right">Ce <span class="roman">xii</span><sup>e</sup> jour de septembre 1571.</p>

<p class="p2 font90">Despuys la dicte escarmouche, est venu nouvelle que ceulx de Lillebourg,
en nombre de quinze centz hommes, sont allez essayer une
fort hazardeuse entreprinse sur ceulx qui estoient logez dans la ville
d'Esterlin, qui leur a réuscy si bien qu'ilz ont faict une grande exécution,
et entre autres choses on dict qu'ilz ont donné ung coup de
pistollé au comte de Lenoz dans son lict, lequel à peyne en eschappera.</p>

<p><span class="pagenum"><a id="Page_232"> 232</a></span></p>

<h2 class="p4 center">CCV<sup>e</sup> DÉPESCHE</h2>

<p class="center">&mdash;du <span class="roman">xvi</span><sup>e</sup> jour de septembre 1571.&mdash;</p>

<p class="center">(<i>Envoyée exprès jusques à Calais par le S<sup>r</sup> Gosselin.</i>)</p>

<p class="hanging indent">Confirmation de l'entreprise sur Stirling.&mdash;Communication faite par Burleigh.&mdash;Mort
du comte de Lennox.&mdash;Le comte de Mar nommé régent.&mdash;Rigueurs
exercées contre Marie Stuart.&mdash;Assurances d'amitié données par Burleigh
au nom d'Élisabeth.&mdash;Explications de l'ambassadeur.&mdash;Effet produit à
Londres par l'arrestation du duc de Norfolk.&mdash;Hésitation des Anglais à
l'égard de l'Écosse.&mdash;Nécessité pour le roi d'envoyer dans ce pays d'importans
secours.</p>

<p class="p2 left5 smcap">Au Roy.</p>

<p>Sire, ce que je vous avois mandé de l'hazardeuse entreprinse,
que ceulx de Lillebourg avoient faicte pour surprendre
dedans Esterling plus de soixante seigneurs comtes,
lordz, évesques, abbés ou aultres principaulx de la noblesse,
qui estoient là assemblez pour tenir ung parlement
contre leur Royne, est très véritable, et n'a l'on ouy de
longtemps rien de plus mémorable que cella, si l'yssue eust
correspondu à son commancement; mais la chose enfin est
devenue aulx termes que Vostre Majesté verra par les deux
adviz cy encloz<a name="FNanchor_14" id="FNanchor_14" href="#Footnote_14" class="fnanchor">[14]</a>.</p>

<p>Tant y a que milord de Burgley m'a envoyé dire par le
S<sup>r</sup> de Quillegrey, son beau frère, que asseuréement le
comte de Lenoz y a esté tué, et qu'aussitost le comte de
Mar a esté créé régent, mais qu'on ne sçayt encore s'il
<span class="pagenum"><a id="Page_233"> 233</a></span>
aura accepté la charge; m'a mandé davantaige que, à
cause de quelques pratiques qu'on a découvertes du duc de
Norfolc, la Royne d'Angleterre a dellibéré de faire observer
de plus près que jamais la Royne d'Escoce, et ne permettre
que, de quelques jours, elle ayt aulcune intelligence
par messaiges, ny par lettres, avec personne du monde,
et par ainsy qu'elle me faisoit renvoyer ung pacquet, que
naguières j'avois escript à la dicte Royne d'Escoce, bien
que je le luy heusse dépesché par saufconduict; et, quant
aulx choses d'Escoce, qu'elle avoit mandé à son ambassadeur
qu'après le retour de M<sup>r</sup> de Foix il en allast tretter
avec Vostre Majesté, à quoy pensoit qu'il ne feroit faulte;
au regard de ce qui estoit advenu des deniers que j'envoyoys
en Escoce, qu'elle en avoit prins ung peu de souspeçon,
mais qu'elle s'asseuroit tant de la parfaicte amytié
de Vostre Majesté qu'elle en demeuroit hors de toute deffiance,
et s'asseuroit aussi que ne prendriez sinon de bonne
part la dilligence que, pour la conservation de son estat,
elle mettoit de vériffier les pratiques que Ridolphy avoit
menées contre elle, où il avoit toutjour, dez le commancement,
vollu pourvoir que ne fussent communiquées à moy,
vostre ambassadeur, ès quelles la dicte Royne d'Escoce et
le dict duc se trouvoient à ceste heure meslez. Et adjouxtoit
de soy, le dict de Burgley, qu'il ne voyoit pas pour cella
qu'il deubt venir rien de réfroydissement au bon propos,
et que l'ung de quatre seigneurs: savoir, du comte de Betfort,
de milord de Boucost, de mestre Smith ou de luy;
avoient esté proposez pour aller devers Vostre Majesté sur
la correspondance du voyage de M<sup>r</sup> de Foix, après qu'on
auroit receu responce du S<sup>r</sup> de Valsingam, bien que la
Royne, sa Mestresse, ne vouldroit estre veue aller recercher
<span class="pagenum"><a id="Page_234"> 234</a></span>
ce dont l'advantaige, réservée aulx dames, requiert
qu'elle soit recerchée.</p>

<p>J'ay respondu, Sire, à chacun poinct sellon que j'ay estimé
convenir à la grandeur de Vostre Majesté, et à l'entretennement
de vostre commune amytié avec ceste princesse,
et au desplaysir que vous aurez si la Royne d'Escoce
est maltrettée, ensemble au regrect qui vous touche de ces
désordres qui continuent entre les Escossoys, avec un desir
infiny d'y remédier, ce que je n'estendz icy aultrement pour
éviter longueur; et que je percistoys, quant aulx deux mil
escuz, de les demander et d'estre prest d'aller satisfaire la
dicte Dame comme je les ay baillez, et de n'avoir jamais
heu pratique avec le duc de Norfolc ny avec nul des siens;
que, touchant le propos du mariage, M<sup>r</sup> de Foix avoit emporté
les responces, ès quelles il n'avoit garde d'y rien
empyrer, mais bien luy avoit semblé expédiant que quelcun
des seigneurs de ce conseil deust aller remonstrer à Vostre
Majesté combien toutz eulx les estiment raysonnables.</p>

<p>Or espérè je, Sire, de veoir bientost la dicte Dame et vous
mander ce que là dessus elle m'aura vollu plus ayant discourir;
cependant, pour vous mieulx tesmoigner des durs déportemens
qu'on use envers la Royne d'Escoce et des profondz
souspirs qu'elle en adresse à Vostre Majesté, et pour
vous faire veoir aussi quel est l'estat présent de son royaulme
et comme l'on continue de le vouloir toutjour broiller, qui
néantmoins monstre d'attandre sa ressource de la faveur de
Vostre Majesté, et que icelle luy viendra à ceste heure plus
opportune et plus utille que jamais, je vous envoye l'extrêt
de la dernière lettre, du <span class="roman">viii</span><sup>e</sup> du présent<a name="FNanchor_15" id="FNanchor_15" href="#Footnote_15" class="fnanchor">[15]</a>, que j'ay receue de
<span class="pagenum"><a id="Page_235"> 235</a></span>
la dicte Royne d'Escoce; avec une aultre lettre qu'elle m'a
secrectement escripte, le mesmes jour, de sa mein, et deux
lettres du S<sup>r</sup> de Vérac du vingtiesme et trentiesme du passé,
avec celle que, du dict mesmes <span class="roman">xxx</span><sup>e</sup>, le S<sup>r</sup> de Ledinthon a
escript à M<sup>r</sup> de Roz. Sur toutes lesquelles, après les avoir
bien considérées et consultées, et les avoir communiquées
à M<sup>r</sup> de Glasco, comme la Royne, sa Mestresse, le desire,
je vous supplie très humblement, Sire, y vouloir prendre
une bonne et bien honnorable résolution, et faire appeller
l'ambassadeur d'Angleterre affin de luy en faire aultant
entendre comme Vostre Majesté jugera qu'il en sera expédiant
pour n'altérer l'amytié de sa Mestresse, et justiffier
les honnestes debvoirs dont vous avez toutjours usé vers elle
en cest endroict. Et sur ce, etc.</p>

<p class="right">Ce <span class="roman">xvi</span><sup>e</sup> jour de septembre 1571.</p>

<p class="p2 left5 smcap">A la Royne.</p>

<p>Madame, il semble que l'accidant du duc de Norfolc et
celluy du comte de Lenoz facent desirer davantaige à ceste
princesse, et aulx siens, la conclusion du propos encommancé,
affin de mieulx asseurer l'estat de ce royaulme: car, ainsy
qu'on a ramené le dict duc à la Tour, le peuple de Londres,
lequel on a toutjour estimé luy estre le moins affectionné
du royaulme, a néantmoins accouru de toutes partz pour le
veoir et le saluer, et pour dire tout hault qu'il estoit plus
homme de bien et plus loyal subject de leur Royne que
ceulx qui l'accusoient, et qu'ilz prioient Dieu de conserver
son ignocence et de confondre ceulx qui cerchoient sa
mort. D'ailleurs, ilz voyent que les choses d'Escoce ne leur
succèdent ainsy qu'ilz desireroient, et qu'il leur est besoing,
s'ilz y veulent rien establyr à leur dévotion, d'y aller à plus
<span class="pagenum"><a id="Page_236"> 236</a></span>
grandes et ouvertes forces, et à plus de fraiz qu'ilz n'y
employent; dont semble qu'ilz s'en trouvent assez perplex.
Je croy bien qu'ilz feront, à ceste heure, des nouvelles
dellibérations ès dictes choses d'Escoce, et qu'ilz envoyeront
pratiquer le comte de Mar, et, possible, dépescheront quelques
gens de guerre de dellà, par prétexte de venger la
mort du dict de Lenoz; mais les lettres du S<sup>r</sup> de Vérac
monstrent que si, de la part de Voz Majestez Très Chrestiennes,
arrivoit, sur ceste conjonction de temps, quelque
personnaige d'authorité et de grande qualité vers les Escossoys,
avec quelques moyens de vostre faveur, que les
ungs et les aultres se réduyroient facillement à l'intelligence
de France, et viendroient à paciffication entre eulx, au
grand honneur de Voz Majestez et grande réputation des
affaires du Roy, non seulement en ceste isle, mais par toute
la Chrestienté. Je ne vous diz rien, Madame, de l'extrémité
en laquelle la Royne d'Escoce, vostre belle fille, s'estime
estre réduicte, car ses propres lettres vous en parleront
assés; seulement vous supplie très humblement me
commander l'office qu'il vous playt que je y face, conforme
à ce que vous sçavez commant la Royne d'Angleterre le
prendra. Et sur ce, etc.</p>

<p class="right">Ce <span class="roman">xvi</span><sup>e</sup> jour de septembre 1571.</p>

<p><span class="pagenum"><a id="Page_237"> 237</a></span></p>

<h2 class="p4 center">CCVI<sup>e</sup> DÉPESCHE</h2>

<p class="center">&mdash;du <span class="roman">xxi</span><sup>e</sup> jour de septembre 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Mauvais état des affaires de Marie Stuart en Écosse.&mdash;Nécessité pour Élisabeth
de se maintenir en paix avec la France.&mdash;Demandes faites par l'ambassadeur.&mdash;Efforts
de l'amiral Coligni pour rompre le mariage du duc
d'Anjou et marier le prince de Navarre en Angleterre.&mdash;Conférence de l'ambassadeur
avec l'ambassadeur d'Espagne.</p>

<p class="p2 left5 smcap">Au Roy.</p>

<p>Sire, en l'absence de M<sup>r</sup> de Foix, qui est desjà devers
Vostre Majesté, j'ay receu seul la dépesche qu'il vous a
pleu adresser à nous deux, du <span class="roman">x</span><sup>e</sup> du présent, à laquelle,
quant au poinct des choses d'Escoce, j'estime, Sire, que,
par les miennes dernières, lesquelles sont du séziesme de
ce dict mois, et par l'extraict de plusieurs aultres lettres et
adviz, que avec icelles je vous ay envoyé, Vostre Majesté
aura veu comme le S<sup>r</sup> de Vérac a parlé au comte de Morthon,
et que, quelques jours après, il a esté conduict
sauvéement à Lislebourg; comme le duc de Chastellerault,
le comte de Humteley, milord de Humes et les
sieurs de Granges et Ledinthon, qui sont ceulx qui ouvertement
maintiennent la cause de leur Royne, et ouvertement
s'advouhent à vostre protection, se trouvent en plusieurs
grandes nécessitez et difficultez de pouvoir plus soubstenir
ceste guerre; comme les comtes d'Arguil, de Casselz,
d'Eglinthon et milord Boid se sont disjoinctz d'avec eulx pour
s'accorder avec le comte de Morthon; comme milord de
Lindsey est demeuré avec forces dans le Petit Lith; comme,
nonobstant tout cella, ceulx de Lillebourg ont faict l'entreprinse
de Esterling, en laquelle le comte de Lenoz et celluy
qui avoit mandé des cartelz de combat au S<sup>r</sup> de Granges,
<span class="pagenum"><a id="Page_238"> 238</a></span>
avec plusieurs aultres, ont esté tuez; et finalement comme,
incontinent après le décez du dict de Lenoz, la régence a
esté offerte au comte de Mar. Vous avez veu aussi, Sire,
comme l'on a donné icy ordre de resserrer la Royne d'Escoce,
et de luy oster la pluspart de ses serviteurs, avec le
prétexte de l'occasion qu'on a heu de ce faire, et de ne
vouloir qu'on parle plus icy aulcunement pour elle. Sur
toutz lesquelz accidentz, Sire, j'attandray, encores quelques
jours, ce qu'il vous playrra me commander; car, parce
qu'ilz sont nouveaulx, Vostre Majesté advisera, possible,
d'y faire une nouvelle dellibération et de changer quelque
chose en celle que, naguières, elle m'a mandé.</p>

<p>Quelques ungs estiment, Sire, qu'encores que vous
vous acquictiez droictement vers l'obligation que vous avez
à la paciffication des Escossoys, voz confédérez, et que
vous y alliez avec moyens convenables à vostre grandeur,
pourveu qu'aultrement ilz ne soient à l'injure de la Royne
d'Angleterre, ni contre les trettez, qu'elle ne s'en pourra
avec rayson altérer, ains se confirmera possible davantaige
en vostre amytié, et se hastera de tant plus tost conclurre
l'intelligence qu'elle cerche de faire avec Vostre Majesté.
Laquelle je vous oze bien prédire, Sire, que, si
elle est remise à quelque longueur de négociation, et que
ceulx, qui nous y sont contraires, voyent qu'on se puysse
aultrement prévaloir des choses d'Escoce, et que vous demeuriez
en tant soit peu de suspens de la reddition de la
Rochelle, qu'il leur sera facille de l'interrompre du tout;
joinct que ceulx cy cerchent desjà bien fort de se racoincter
avec le Roy d'Espaigne. Il est vray que, de tant que les
offances qu'ilz luy ont faictes sont grandes et notoires, et
que les fugitifz de ce royaume sont retirez devers luy, et
<span class="pagenum"><a id="Page_239"> 239</a></span>
qu'il a ouy Estuqueley sur les choses d'Yrlande, aussi qu'on
sçayt bien que le Pape ne permétra jamais qu'il entende à
rien contre la Royne d'Escoce, et qu'en nul de ses pays
la forme de la religion de ceulx cy n'a tollérance, joinct
que les propres subjectz de ce royaulme ne sont en bonne
unyon, et les principaulx d'entre eulx sont assés mal contantz,
ung chacun juge que, par nécessité, ceste princesse
aura de persévérer aulx traictez de paix avec la France, et
se unyr davantaige à l'intelligence de Vostre Majesté.</p>

<p>Or, Sire, j'yray bientost trouver la dicte Dame pour luy
toucher aulcuns poinctz de vostre susdicte dépesche, et
pour avoir responce de trois particullaritez que j'ay desjà
proposées à ceulx de son conseil: sçavoir, de n'innover rien
au traictement de la Royne d'Escoce; de vouloir entendre
à quelque expédiant sur la paciffication des Escossoys; et
d'avoir satisfaction des deux mil escuz qu'ilz m'ont arrestez.
Dont vous manderay incontinent ce qu'elle m'y aura
respondu; et n'adjouxteray rien plus, pour ceste heure,
icy, de ce propos, sinon que la Royne d'Angleterre, despuys
l'entreprinse d'Esterlin, a mandé aulx gardiens de sa
frontière de faire les monstres, et que, dans le moys d'octobre,
elle leur envoyera de l'argent.</p>

<p>Quant à l'aultre poinct, Sire, concernant le Prince de
Navarre, j'estime aussi que, par la responce que je vous
y ay faicte, du <span class="roman">vii</span><sup>e</sup> de ce mois, Vostre Majesté aura cogneu
que c'est ung propos vieulx, qu'on n'a pas beaucoup suyvy,
et que, despuys celluy de Monsieur il a esté délayssé,
sans qu'il se puysse, à présent, cognoistre qu'il soit remiz
en termes. Et monsieur l'ambassadeur d'Espaigne, de luy
mesmes, sans que j'aye faict semblant d'en rien sçavoir,
m'a dict, despuys deux jours, que don Francès luy a escript
<span class="pagenum"><a id="Page_240"> 240</a></span>
bien chauldement de France comme s'estant M<sup>r</sup> l'Admiral
aperceu que les deux mariages de Monsieur avec la
Royne d'Angleterre et de Madame avec le Prince de Navarre
pourroient avec le temps réuscyr fort préjudiciables
à sa religion, qu'il s'esforceoit meintenant de les interrompre,
et d'en moyenner ung nouveau pour le dict Prince par
deçà, dont il estoit après d'en aproffondir la vérité; néantmoins,
quant à la Royne d'Angleterre, il demeuroit fort
fermement persuadé que, si elle ne se maryoit avec Monsieur,
qu'elle n'en espouseroit point d'aultre; et qu'encores
ses adviz concouroient toutz, despuys le partement de
M<sup>r</sup> de Foix, qu'elle estoit retournée à sa première dellibération
de ne se marier jamais, et que, de ce que le dict
dom Francès luy a allégué une fille, ou s&oelig;ur, ou niepce,
de feu Madame Catherine, pour le dict Prince de Navarre,
qu'il estoit après à s'en enquérir, et m'advertiroit de ce
qu'il en pourroit aprendre. Ce que je luy ay gratiffié grandement,
et l'ay beaucoup remercyé de sa bonne vollonté,
luy disant, quant au Prince de Navarre, que j'entendois
que le mariage de Madame avec luy estoit desjà tout conclud;
et, quant à celluy de Monsieur, qu'on nous avoit fort
avant satisfaictz sur toutes condicions, en aussi ample forme
comme le contract de la feue Royne Marie avec le Roy,
son Maistre, le portoit, et encores plus largement quant
à la coronation et gouvernement du royaume, mais, quant
à la religion, l'on ne nous y avoit aussi bien respondu
comme nous demandions; bien nous y avoit l'on baillé une
forme de responce, laquelle ceulx cy estimoient qui pourroit
satisfaire à l'honneur et à la conscience de Monsieur,
dont j'étois, à ceste heure, attendant comme Vostre Majesté
l'auroit prinse, et que je le pouvois asseurer qu'en
<span class="pagenum"><a id="Page_241"> 241</a></span>
ce qui avoit esté traicté jusques icy du dict mariage; il y
avoit toutjour esté, de chacun costé, faict une fort expresse
mencion de meintenir droictement la paix avec le Roy,
son Maistre, de quoy il a monstré d'estre bien fort contant.
Or, Sire, ce qu'on parle d'une parante ou niepce de
la Royne d'Angleterre, laquelle elle pourroit advantaiger
en faveur du dict Prince de Navarre, il y a longtemps que
je cerche, pour aultre respect, de sçavoir si elle en a pas
une, mais l'on n'en sçait nommer une seule du costé paternel;
et vous puys asseurer, Sire, que milord de Burgley,
s'il ne peult esteindre le tiltre que la Royne d'Escoce
et son filz prétendent à la succession de ceste couronne,
qu'il ne tiendra pas la main que celluy d'un tiers soit advancé
au préjudice des filz de Herfort; par ainsy, je suys
toutjour après à sonder si cest advertissement, touchant
le Prince de Navarre, a nul fondement. Sur ce, etc.</p>

<p class="right">Ce <span class="roman">xxi</span><sup>e</sup> jour de septembre 1571.</p>

<h2 class="p4 center">CCVII<sup>e</sup> DÉPESCHE</h2>

<p class="center">&mdash;du <span class="roman">xxvi</span><sup>e</sup> jour de septembre 1571.&mdash;</p>

<p class="center">(<i>Envoyée exprès jusques à Calais par Claude.</i>)</p>

<p class="hanging indent">Refus d'audience.&mdash;Explications données par Burleigh à l'ambassadeur sur
les affaires d'Écosse.&mdash;Acceptation de la régence par le comte de Mar.&mdash;Assemblée
de Stirling.&mdash;Accusations portées contre le duc de Norfolk et
contre Marie Stuart.</p>

<p class="p2 left5 smcap">Au Roy.</p>

<p>Sire, ayant envoyé demander audience à la Royne d'Angleterre
sur l'ocasion des choses que, le <span class="roman">x</span><sup>e</sup> de ce moys,
Vostre Majesté m'a mandé de tretter avec elle concernans
la Royne d'Escoce et son royaulme, et ayant, par mesmes
<span class="pagenum"><a id="Page_242"> 242</a></span>
moyen, escript à milord de Burgley, icelluy de Burgley,
de soy, m'a respondu plusieurs choses assez gracieusement,
et a curieusement leu l'extraict d'une aultre lettre que la
Royne d'Escoce m'avoit escripte; lequel j'ay desiré qu'il le
vît bien au long, parce que les raysons et justiffications de
tout ce qu'on impute à ceste pouvre princesse y sont fort
bien et fort sagement déduictes, et a communiqué, à
mon instance, le dict extrêt à sa Mestresse, et luy a aussi
monstré ma lettre avec les poinctz raysonnables que je y
requiers.</p>

<p>Laquelle a esté longtemps à dellibérer sur le tout avecques
luy, et puys m'a faict mander par luy mesmes qu'elle
se trouvoit de longtemps si offancée de la Royne d'Escoce,
et les récentes injures, qu'elle vériffioit à ceste heure contre
elle, luy renouvelloient si fort la playe, qu'elle en avoit au
cueur, qu'elle ne pouvoit plus comporter qu'on luy parlât,
en façon que ce fût, ny d'elle ny de ses affaires, et s'esbahyssoit
assez comme je les voulois mesler avec ceulx de
Vostre Majesté; et de tant qu'elle jugeoit bien que le pacquet,
que vous m'aviez dépesché du <span class="roman">x</span><sup>e</sup> de ce mois, ne
pouvoit estre d'aulcune chose, qui eust esté négociée pendant
que M<sup>r</sup> de Foix estoit icy, parce qu'il estoit encores
en chemin, affin de n'en ouyr point parler d'aultre, elle
me prioit de temporiser mon audience jusques à ce que
j'eusse encores receu ung aultre pacquet, et qu'elle avoit
mandé à son ambassadeur vous dire, Sire, qu'elle n'avoit
rien faict en l'endroict de la Royne d'Escoce, ny des siens,
qui ne fût avecques honneur, avec debvoir et avec rayson,
et qu'après que vous l'auriez ouy là dessus, elle espéroit
que vous demeureriez bien contant: me voulant bien dire
icelluy de Burgley, comme de luy mesmes, que de rien,
<span class="pagenum"><a id="Page_243"> 243</a></span>
que je sceusse proposer à ceste heure pour la dicte Royne
d'Escoce ny pour les Escouçoys, je n'en raporterois aulcune
meilleure responce que celle là; et qu'au regard des dicts
Escouçoys, toutz les principaulx d'entre eulx se trouvoient
desjà si unys à recognoistre l'authorité de leur jeune Roy
que ce seroit troubler leur estat, si l'on s'y opposoit, et
que, si Vostre Majesté vouloit, à ceste heure, soubstenir
le duc de Chastellerault et le comte d'Honteley, qui seuls
meintennoient le party de la Royne d'Escoce, vous vous
monstreriez ennemy du repoz public du pays.</p>

<p>Il ne me deffault, Sire, que leur pouvoir bien répliquer
à toutes ces responces; mais, parce que je ne serois ouy
bien à ceste heure, encor que je parlasse en vostre nom,
je ne veulx tant préjudicier à la grandeur et dignité d'icelluy
que de l'employer en vain, et pourtant je ne m'advanceray
de plus en parler, jusques à ce que Vostre Majesté,
après avoir ouy le S<sup>r</sup> de Valsingam, m'ayt commandé
sa plus ample vollonté là dessus.</p>

<p>Cependant, Sire, j'entendz que le comte de Mar, par
le confort de ceste princesse, a accepté la régence du pays,
et qu'il a esté confirmé à icelle par l'assemblée du parlement
qui estoit lors à Esterlin, dont, incontinent après,
il a faict exécuter à mort deux de ceulx qui se sont trouvez
coulpables de l'entreprinse du dict Esterlin; lesquelz ayant
confessé qu'ilz avoient esté à ce induictz par les Amilthons
pour faire mourir le comte de Lenoz, en revenche de l'archevesque
de S<sup>t</sup> André, icelle assemblée, tout d'ung
consentz, a renouvellé leur sèrement de vanger, contre les
Amilthons et contre le comte d'Honteley, la mort du feu
Roy d'Escoce et des deux derniers régentz. Et suys adverty,
Sire, que la Royne d'Angleterre a envoyé faire de
<span class="pagenum"><a id="Page_244"> 244</a></span>
fort grandes offres au dict de Mar, jusques à luy promettre
armée pour assiéger Lillebourg, et que cependant elle luy
fornyra la soulde de cinq cens hommes, et que mesmes il
semble qu'elle fera couler iceulx cinq centz hommes de
Barvyc à Esterlin à la file, affin qu'elle employe son argent
à la soulde des siens, et que ce luy soit aultant de
pied en l'Escoce, ne faisant doubte que ceulx de Lillebourg,
s'ilz ne sentent bientost quelque rafreschissement, qu'ilz ne
se trouvent en une fort grande extrémité. Et de tant que,
par la déposition du filz du comte Dherby et de ceulx qui sont
prisonniers avecques luy, il semble qu'on tire quelque indice
de certaine dellibération qui avoit esté faicte d'enlever
la Royne d'Escoce hors des mains du comte de Cherosbery,
et de la conduyre en Galles pour la proclamer Royne d'Angleterre,
et qu'à cella le duc de Norfolc ayt esté consentant,
il n'est pas à croyre combien la Royne d'Angleterre
s'esforce de le faire meintennant bien sentyr à toutz deux;
mais l'ung et l'aultre, à ce qu'on dict, s'en justiffient fort
bien, et croy qu'à ceste heure ce qui nuict le plus au
dict duc est la privaulté qu'on se souvient que Ridolfy a
heue en sa mayson et en celle du comte d'Arondel, pendant
qu'il a esté par deçà; duquel Ridolfy l'on a fort suspect son
voyage de Rome à Madry, et le séjour qu'il faict, de
présent, en la cour d'Espaigne. Sur ce, etc.</p>

<p class="right">Ce <span class="roman">xxvi</span><sup>e</sup> jour de septembre 1571.</p>

<p><span class="pagenum"><a id="Page_245"> 245</a></span></p>

<h2 class="p4 center">CCVIII<sup>e</sup> DÉPESCHE</h2>

<p class="center">&mdash;du dernier jour de septembre 1571.&mdash;</p>

<p class="center">(<i>Envoyée jusques à Calais par ung gentilhomme escouçoys.</i>)</p>

<p class="hanging indent">Dépêche de Walsingham.&mdash;Réception faite par le roi à l'amiral Coligni.&mdash;Mission
de Quillegrey en France et en Allemagne.&mdash;Négociation des Pays-Bas.&mdash;Combat
devant Douvres entre la flotte du duc d'Albe et celle du
Prince d'Orange.&mdash;Nouvelles d'Écosse.</p>

<p class="p2 left5 smcap">Au Roy.</p>

<p>Sire, arrivant la Royne d'Angleterre, le <span class="roman">xxvi</span><sup>e</sup> de ce
moys; à Richemont, elle y a achevé son progrez de ceste
année, et y est encores, et dict on qu'elle y fera assés long
séjour, non sans qu'elle ayt desjà assés souvant souhayté de
sçavoir si M<sup>r</sup> de Foix estoit arrivé devers Voz Majestez
Très Chrestiennes, et si elles demeuroient bien satisfaictes
des responces qu'elle a faictes à luy et à moy, mais son
ambassadeur luy a escript, du <span class="roman">xv</span><sup>e</sup> du présent, qu'il n'estoit
poinct nouvelles de son retour, et mesmes luy a l'on asseuré
qu'il estoit encores le <span class="roman">xviii</span><sup>e</sup> à Paris, de quoy elle a
monstré n'estre trop contante. Icelluy sieur ambassadeur, à
ce que j'entendz, luy a fort curieusement mandé, du dict
quinziesme, la réception de monsieur l'Admyral jusques à
luy expéciffier que vous lui avez dict, Sire, qu'il fût aultant
bien venu que gentilhomme qui soit arrivé en vostre
court despuys vingt ans; et que la Royne, vostre mère,
luy avoit faict l'honneur de le bayser; et que vous l'aviez
mené en la chambre de Monseigneur vostre frère, qui se
trouvoit ung peu mal disposé, où le mariage de Madame
avec Monsieur le Prince de Navarre avoit esté conclud, et
la paciffication de vostre royaulme de plus en plus confirmée;
et que, incontinent après, vous aviez dépesché M<sup>r</sup> de
<span class="pagenum"><a id="Page_246"> 246</a></span>
Biron devers la Royne de Navarre, laquelle, avec le dict
Prince, son filz, estoient allez aulx beins de son pays de
Béarn. Choses que les aulcuns d'icy ont heu assés agréables,
mais il y en a plusieurs qui n'en ont monstré aulcun
semblant de plésir, et ont dict tout hault qu'il estoit à
craindre que l'accommodement des affaires de la France
et le trop bien asseuré repoz d'icelle ne fût le travail et le
trouble d'Angleterre.</p>

<p>A mandé davantaige le dict sieur ambassadeur que le
propos du mariage de la Royne, sa Mestresse, avecques
Monsieur estoit aussi bien subject à mutation par dellà
comme icy, non sans qu'il l'eust assés de longtemps préveu,
et qu'il n'eust descouvert d'où procédoit l'altération;
néantmoins que Voz Majestez Très Chrestiennes, et Mon
dict Seigneur, demeurez en la meilleure disposition du
monde pour establyr une bien estroicte amytié et intelligence
avec la Royne, sa Mestresse; et que, mesmes le
dernier escript, qui avoit esté envoyé d'icy, vous avoit assés
contantez, et qu'à cest effect il desiroit que quelcun de
ce costé, personnaige bien choysy, fût bientost envoyé devers
Vostre Majesté.</p>

<p>Et semble, Sire, que la dépesche, que la dicte Dame
a despuys faicte à son dict ambassadeur, du <span class="roman">xx</span><sup>e</sup> de ce moys,
tende à estre esclarcye qu'est ce qui aura résulté du dict
escript et du rapport de M<sup>r</sup> de Foix, et comme sera receu
quelcun des siens, si elle l'envoye par dellà, et aussi pour
vous toucher aulcunes choses du faict de la Royne d'Escoce
et du duc de Norfolc; mais, quant à ces deux derniers
poinctz, j'espère, Sire, que vous aurez esté assés
préparé d'en respondre au dict ambassadeur, s'il vous en
est venu parler, sellon le discours que je vous en ay faict
<span class="pagenum"><a id="Page_247"> 247</a></span>
en mes deux précédantes dépesches, sans qu'il soit besoing
de vous en faire icy plus de mencion; seulement je
adjouxteray à ce pacquet l'original d'une lettre et l'extrêt
de deux chiffres, que j'ay receu de la Royne d'Escoce,
despuys qu'elle est resserrée, par où Vostre Majesté verra
ce qu'elle pense estre très nécessaire de faire promptement
pour elle et pour les affaires de son royaulme.</p>

<p>J'entendz que le S<sup>r</sup> de Quilegrey s'apreste pour aller
sollager le S<sup>r</sup> de Valsingam, qui a mandé se vouloir faire
curer de certaine difficulté d'uryne qui le travaille fort, où
il dict avoir besoing d'ung séjour de trois moys; et semble
qu'avec l'ocasion de ce voyage l'on en dresse ung aultre,
pour le dict S<sup>r</sup> de Quillegrey, d'aller, au partir de France,
devers les princes protestans en Allemaigne, dont ne sera
que bon de l'observer ung peu sur ce qu'il négociera,
pendant qu'il sera en vostre court. Il est venu responce de
Bruxelles comme le S<sup>r</sup> Thomas Fiesque estoit arrivé devers
le duc d'Alve le <span class="roman">xv</span><sup>e</sup> de septembre, et qu'on espéroit
qu'il seroit bientost remandé par deçà avec ample pouvoir
et ratiffication sur tout ce qui a esté tretté de l'accord des
merchandises; dont sera besoing, Sire, qu'à ceste heure
vous soyez adverty du dict Bruxelles de ce que pourrez desirer
entendre de plus en ceste affaire. L'admyral de Flandres,
avec bon nombre de navyres de guerre, est venu
combattre et chasser, par deux foys, les vaysseaulx du
prince d'Orange jusques à la bouche du port de Douvre, et,
sans l'artillerye du chasteau et du balouvart du dict Douvre,
qui a tiré contre luy, il les eust poursuyviz jusques
dans le mesmes port. L'on me vient de dire tout présentement
que ceulx d'Esterlin en Escoce ont mandé, de toutes
partz, à ceulx de leur party qu'ilz les viennent trouver, ce
<span class="pagenum"><a id="Page_248"> 248</a></span>
premier jour d'octobre, avec leurs armes et vivres pour
quarante jours, affin d'aller assiéger Lillebourg. Sur ce, etc.</p>

<p class="right">Ce <span class="roman">xxx</span><sup>e</sup> jour de septembre 1571.</p>

<h2 class="p4 center">CCIX<sup>e</sup> DÉPESCHE</h2>

<p class="center">&mdash;du <span class="roman">vi</span><sup>e</sup> jour d'octobre 1571.&mdash;</p>

<p class="center">(<i>Envoyée exprès jusques à la court par le S<sup>r</sup> Bernardo Gary.</i>)</p>

<p class="hanging indent">Procédure contre le duc de Norfolk.&mdash;Arrestation du comte d'Arondel.&mdash;Lord
de Lumley mis à la Tour.&mdash;Nouvelles d'Écosse.&mdash;Nécessité d'envoyer
des secours dans ce pays.</p>

<p class="p2 left5 smcap">Au Roy.</p>

<p>Sire, il n'y a rien en quoy la Royne d'Angleterre et
les seigneurs de son conseil facent, à ceste heure, plus
grande dilligence que de s'esclarcyr des souspeçons qu'ilz
ont conceues contre le duc de Norfolc et contre d'aultres
seigneurs de ce royaulme, et, pour cest effect, ilz en ont
faict appeller aulcuns des principaulx en ceste court, où
ayantz desjà le comte d'Arondel et milord de Lomeley,
son beau filz, compareu des premiers, l'arrest a esté commandé
au dict comte avec gardes en sa mayson, et l'on a
miz son beau filz dedans la Tour. Il se présume qu'il en
prendra de mesmes à ceulx qui s'atandent icy bientost, car
la dicte Dame est fort animée contre eulx, et milord de
Burgley s'y monstre bien ardent; mais le comte de Lestre
a trouvé moyen, sur ceste première fureur, de s'absanter
en sa mayson de Quilingourt, où il est encores de présent,
et n'y a chose qui se monstre plus aparantment à ceste
heure en ce royaulme que la division pleyne de peur et de
dangier. La dicte Dame faict haster la cuillette des deniers
<span class="pagenum"><a id="Page_249"> 249</a></span>
qui luy ont esté ottroyez par son parlement, et, oultre
cella, elle faict, despuys huict jours, travailler secrectement
à la monoye pour convertyr les réalles d'Espaigne,
qui sont dans la Tour, en monoye d'Angleterre. Elle persévère
toutjour en ung apparant desir de conclurre, par
ung ou aultre moyen, une bien estroicte intelligence avec
Vostre Majesté; et quant, sur la première vostre dépesche
que je recepvray, je l'yray trouver, je vous manderay
incontinent, Sire, ce que j'en auray plus expressément
cogneu. Cependant le S<sup>r</sup> de Quillegrey s'apreste pour aller
sollager le S<sup>r</sup> de Valsingam, et l'adviz, qu'on m'avoit desjà
donné, qu'il passeroit puys après en Allemaigne m'a esté de
rechef confirmé, et qu'il a charge de pratiquer en l'ung et
l'aultre pays des intelligences, et qu'il porte procuration
en forme pour conclurre la ligue avec le comte Pallatin,
le marquis de Brandebourg, le Lansgrave et aultres princes
protestans: en quoy sera bon, Sire, que Vostre Majesté
face prendre garde comme les choses passeront.</p>

<p>Au surplus, Sire, les choses d'Escoce sont aulx termes
que je vous ay escript du dernier du passé, que ceulx d'Esterlin
ont mandé toutz ceulx de leur party pour aller assiéger,
au premier du présent, ceulx de Lillebourg, lesquelz
ilz ont desjà envoyé sommer. L'on est après icy à faire une
dépesche aus dicts d'Esterling, et y a aparance qu'il leur
sera promptement envoyé de l'argent, et encores ay je
quelque adviz, de fort bon lieu, qu'on prépare d'y envoyer
des forces par prétexte de revencher la mort du comte de
Lenoz: à quoy semble, Sire, qu'il est temps d'y remédier.
La Royne d'Angleterre, au commancement de septembre,
avoit escript au comte de Lenoz de faire en sorte
que ceulx de son party vollussent adresser une remonstrance
<span class="pagenum"><a id="Page_250"> 250</a></span>
à elle, signée de leurs mains, par laquelle ilz luy signifiassent
que les grandz troubles et divisions, qui continuoient
en leur pays, et ceulx qui aparoissoient en Angleterre,
procédoient de l'opinion en quoy elle entretenoit le monde
de vouloir restituer la Royne d'Escoce, et que, tant qu'elle
la tiendroit en son royaulme, la dicte opinion ne cesseroit,
et en demeureroient ceulx qui s'esforcent de relever son authorité
toutjour en quelque espérance, chose qui estoit de
très grand préjudice aulx deux royaulmes; et, de tant qu'il
y avoit desjà ung Roy légitimement estably en la place
d'elle, par la propre dimission qu'elle en avoit faict, qu'ilz
la vollussent suplier de remettre la personne de la Royne
d'Escoce en leurs mains pour ordonner d'elle, et de son
entretennement, sellon que les Estatz du pays estimeroient
se debvoir faire, soubz bonne seurté qu'ilz donroient ordre
qu'elle ne peult mouvoir aulcune chose, en l'ung ny l'aultre
royaulme, au préjudice du repos public. Lesquelles lettres
estant arrivées à Esterling après la mort du comte de Lenoz,
elles ont esté leues en l'assemblée des aultres seigneurs
qui s'y sont trouvez, et leur responce est meintenant
arrivée; mais je ne sçay encores ce qu'elle contient.
Sur ce, etc. <span class="i2">Ce <span class="roman">vi</span><sup>e</sup> jour d'octobre 1571.</span></p>

<p><span class="pagenum"><a id="Page_251"> 251</a></span></p>

<h2 class="p4 center">CCX<sup>e</sup> DÉPESCHE</h2>

<p class="center">&mdash;du <span class="roman">x</span><sup>e</sup> jour d'octobre 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Audience.&mdash;Proposition faite dans le conseil de rompre la négociation avec
la France pour rechercher l'alliance d'Espagne, ou former une ligue avec
les protestans d'Allemagne.&mdash;Efforts de l'ambassadeur pour ramener la
reine à l'alliance de France.&mdash;Secours qu'elle se propose d'envoyer en
Écosse.</p>

<p class="p2 left5 smcap">Au Roy.</p>

<p>Sire, parce que la Royne d'Angleterre n'avoit peu assés
bien comprendre, par les dernières lettres de son ambassadeur,
si le succez de la négociation de M<sup>r</sup> de Foix avoit
bien ou mal satisfaict Voz Majestez Très Chrestiennes, et
craignant que plustost il vous en restât de l'offance que du
contantement, et que d'ailleurs les choses du dedans de
son royaulme la tenoient en suspens, et celles d'Escoce la
pressoient d'y faire quelque résolution, elle a différé de me
donner audience trois jours entiers; et, à chacun des dicts
jours, elle a tenu conseil sur le party qu'entre ces difficultez
luy seroit plus expédiant de prendre pour mettre elle,
son estat et ses affaires, en seurté, inclinant la dellibération
des siens tantost à se munyr d'une bonne ligue avec Vostre
Majesté, tantost de retourner à celle desjà faicte de
tout temps avec le Roy d'Espaigne, en ostant seulement
ce peu d'espines et de différans qui y sont survenuz de peu
de jours en çà, tantost à conclurre celle dont elle est recerchée
des princes protestans. Et est certain, Sire, que, quoy
que la segonde luy fût suspecte et la troisiesme pleyne de
grandz frays, néantmoins, craignant que les difficultez de
ces responces sur l'accord de l'exercice de la religion
<span class="pagenum"><a id="Page_252"> 252</a></span>
pour Monsieur et les choses d'Escoce, ne luy fissent empeschement
de parvenir à la première avec Vostre Majesté,
ou que desjà vous fussiez bien irrité contre elle, elle a esté
sur le poinct de se résouldre à la conclusion de l'une des
aultres deux, et, possible, à toutes les deux ensemble;
mais elle a trouvé bon que premièrement je soys allé parler
à elle.</p>

<p>Qui a esté cause, Sire, qu'ayant heu sentiment de
cella, et cognoissant le desir de Voz Majestez en cest
endroict, j'ay employé les mercyementz et les honnestes
propos des lettres de Voz Majestez et de celle de Monseigneur,
du <span class="roman">xxvii</span><sup>e</sup> du passé, à disposer ceste princesse, le
mieulx que j'ay peu, pour la faire bien espérer de vous
trois et de toute la France, vous suppliant très humblement,
Sire, me pardonner, si je me suys dispencé d'accommoder
ung peu les dicts propos à ce que j'ay estimé
pouvoir plus contanter la dicte Dame et les siens, sans
toutesfoys que je me soys advancé de rien promettre, et
seulement par l'expression dont je luy ay usé, le plus vifvement
qu'il m'a esté possible, de vostre droicte intention
vers elle, et comme, pour la diverse interprétation que
pouvoient recepvoir ses articles, vous n'aviez encores vollu
asseoir aulcun certain jugement sur iceulx, ains vous entreteniez
en vostre première bonne espérance, attandant
celluy des siens, que M<sup>r</sup> de Foix vous avoit asseuré qu'elle
vous dépescheroit; lequel vous me mandiez qui seroit le
bien venu et seroit receu avec aultant de faveur que de
nulle aultre part qui vous en peult estre envoyé de la
Chrestienté; et que, non seulement vous luy presteriez
l'audience, mais le cueur et l'affection, en tout ce qu'il
vous vouldroit proposer de la part d'elle pour vous esclarcyr
<span class="pagenum"><a id="Page_253"> 253</a></span>
de ce présent propos, et pour impétrer toutes aultres choses
que honnorablement elle vouldroit desirer de vostre
amytié.</p>

<p>Il est advenu, Sire, que la dicte Dame, goustant cella,
a pour ce coup interrompu l'instante conclusion des aultres
intelligences, et les a mises en suspens, attandant si elle se
pourra accorder à la vostre, et, dans deux ou trois jours,
que M<sup>r</sup> le comte de Lestre et milord de Burgley viendront
en ceste ville, elle me fera plus amplement entendre
de son intention, et de la résolution qu'elle aura
prinse si elle envoyera quelcun des seigneurs de son conseil,
ou non, devers Vostre Majesté; en quoy je feray, Sire,
tout ce qu'il me sera possible que ce soit milord de Burgley,
et cependant j'entendz que le S<sup>r</sup> de Quillegrey s'acheminera
pour aller sollager M<sup>r</sup> de Valsingam, ne voulant
obmettre, Sire, de vous dire que j'ay trouvé la dicte Dame
fort résolue d'oprimer, aultant qu'elle pourra, l'authorité
de la Royne d'Escoce et de ceulx qui tiennent son party;
et croy que, si mes propos ne l'ont ung peu destournée,
qu'elle a desjà faict estat d'envoyer secours à ceulx d'Esterling
et mesmes de faire entrer des forces en Escoce,
par prétexte que les Escouçoys de la frontière, avec quelques
fuytifz de ce royaulme, sont, à ce qu'elle m'a dict,
despuys quinze jours venuz courir et piller sa frontière.
Sur ce, etc. <span class="i2">Ce <span class="roman">x</span><sup>e</sup> jour d'octobre 1571.</span></p>

<p><span class="pagenum"><a id="Page_254"> 254</a></span></p>

<h2 class="p4 center">CCXI<sup>e</sup> DÉPESCHE</h2>

<p class="center">&mdash;du <span class="roman">xv</span><sup>e</sup> jour d'octobre 1571.&mdash;</p>

<p class="center">(<i>Envoyée exprès jusques à Calais par Estienne.</i>)</p>

<p class="hanging indent">Affaires d'Écosse.&mdash;Nouvelles instances en faveur de Marie Stuart.&mdash;Déclaration
de l'ambassadeur que Lislebourg est placée sous la protection du
roi.&mdash;Résolution prise par Élisabeth d'envoyer un message en France.&mdash;Justification
de l'ambassadeur au sujet des plaintes faites contre lui par Walsingham.&mdash;Négociation
du mariage du duc d'Anjou.&mdash;Danger qu'il y
aurait à faire la proposition du mariage pour le duc d'Alençon.</p>

<p class="p2 left5 smcap">Au Roy.</p>

<p>Sire, je n'ay jamais porté moins de respect à la Royne
d'Angleterre ez propos que j'ay heu à luy tenir, despuys
que je suys en ceste charge, que si ce eust esté à Vostre
mesmes Majesté, laquelle, après celle de Dieu, je suys tenu
et la veulx honnorer et révérer plus que nulle de ce monde;
et pourtant ne craignez, Sire, que la façon et les termes,
dont je luy useray sur le faict de la Royne d'Escoce et des
Escouçoys, la puyssent offancer, mais c'est qu'elle veult
bien fort que vous ayés ceste matière, laquelle luy est infinyement
à cueur, pour tousjour délayssée, et faict semblant
de trouver mauvais que vous luy en faciez parler, bien
que, en effect, elle et les siens m'advouhent souvant que
voz instances là dessus ne sont que très raysonnables, et
qu'il n'est possible d'y aller plus modestement, ny avec plus
d'observance de l'amytié de la Royne d'Angleterre, que
vous faictes; et est à craindre, Sire, veu l'estat où est la
Royne d'Escoce et celluy de son royaulme, qu'on y souspeçonne
plustost du deffault que de l'excez. Vray est que
je sçay bien que ceste vostre persévérance, qu'avez monstrée
par moy vers vostre alliée et vers voz alliez, faict que
<span class="pagenum"><a id="Page_255"> 255</a></span>
la Royne d'Angleterre desire plus ardentment vostre alliance,
et de contracter une bonne intelligence avec Vostre
Majesté. Je vous ay desjà, Sire, assés au long exprimé par
mes précédantes lettres comme, sur les trois poinctz que
j'ay requiz à ceulx de ce conseil, (de n'estre rien innové au
trettement de la Royne d'Escoce, de me donner satisfaction
des deux mil escuz, et de vouloir entendre à quelque
bon expédiant pour la paciffication des Escouçoys), ilz m'avoient
respondu, tout à ung mot, que, pour ceste heure,
la Royne, leur Mestresse, ne vouloit entendre à rien de
tout cella, et qu'elle en feroit satisfaire Vostre Majesté
par son ambassadeur.</p>

<p>Despuys, j'ay esté adverty qu'elle a despesché en dilligence
le capitaine Caje au mareschal de Barvyc pour le
faire aller devers ceulx de Lillebourg, affin de les exorter
à se réunyr à l'obéissance de leur jeune Roy avec ceulx
d'Esterlin, ou elle leur déclairoit que, sans respect de qui
que ce fût au monde, elle envoyeroit ses forces par dellà
pour les y renger; et, sur ce, avoit esté desjà faict icy une
création de capitaines et ung despartement de charges sur
les forces de terre, et préparé vivres pour avitailler deux
grandz navyres, et douze centz hommes pour trois moys
par mer, et, d'abondant, qu'on faisoit préparer le chasteau
de Herfort pour y remuer la Royne d'Escoce et bailler la
garde d'elle à ser Raf Sadeler, qui n'est du nombre des
comtes, ny des barons du royaulme, avec très grand souspeçon
de mauvais trettement à la personne, et, possible, à
la vie de ceste princesse. Dont j'ay estimé, Sire, qu'il
convenoit à vostre réputation et au bien de vostre service
que je disse aulx seigneurs de ce conseil que la bonne foy
ne comportoit que la Royne, leur Mestresse, d'un costé,
<span class="pagenum"><a id="Page_256"> 256</a></span>
monstrât de desirer vostre amytié, et que, de l'aultre, elle
vous fît injure, car elle sçavoit que la Royne d'Escoce estoit
vostre belle s&oelig;ur; et que je leur déclaroys tout ouvertement
que vous aviez receu Lillebourg et ceulx qui sont dedans
à vostre protection, par ainsy, je les prioys que, en
l'endroict d'elle et pareillement d'eulx, il fût uzé de quelque
respect pour l'amour de vous.</p>

<p>A quoy, pour le regard de la dicte Royne d'Escoce, ilz
ne m'ont donné meilleure satisfaction que de m'alléguer
plusieurs occasions d'offance que la Royne d'Angleterre
prétend contre elle, et qu'on vous fera une telle déclaration
de ce qu'elle avoit projetté de faire, pour se soustraire
de vostre alliance, que vous n'aurez plus ocasion d'avoir
soing, ny souvenance d'elle; et, au regard des Escouçoys,
ilz m'ont respondu qu'ilz feront en sorte que la Royne,
leur Mestresse, y procèdera, le plus qu'il sera possible,
sellon vostre desir et intention; et sur le reste de la négociation
que j'ay continué avec eulx, despuys ma dernière
audience, ilz m'ont résoluement asseuré que la dicte Dame
envoyera bientost ung principal seigneur de ce conseil devers
Vostre Majesté. Et je pense avoir desjà tant faict,
Sire, que ce sera milord de Burgley, mais quant j'en seray
encores plus certain, et que je sçauray le temps de son
partement, j'en advertiray en dilligence Vostre Majesté,
ayant opinion que de son voyage et de ceste sienne commission
a de résulter tout l'effect de ce que pouvez espérer de
ceste princesse et de ce royaulme. Sur ce, etc.</p>

<p class="right">Ce <span class="roman">xv</span><sup>e</sup> jour d'octobre 1571.</p>

<p class="p2 font90">A la lettre, que Vostre Majesté a escripte à la Royne d'Angleterre
pour le passeport de M<sup>r</sup> de Glasco, il m'a esté respondu qu'en façon
du monde elle ne veult qu'il viegne en Angleterre.</p>

<p><span class="pagenum"><a id="Page_257"> 257</a></span></p>

<p class="p2 left5 smcap">A la Royne.</p>

<p>Madame, j'ay fort curieusement considéré les propos
qui ont esté tenuz, entre Vostre Majesté et l'ambassadeur
d'Angleterre, sellon qu'ilz sont fort bien et fort dilligentement
recueilliz, en la lettre qu'il vous a pleu m'escripre
du <span class="roman">xxviii</span><sup>e</sup> du passé. Et, pour le regard de ce qu'il a commancé
de vous faire quelque pleinte de moy, je sçay, Madame,
que je vous ay ordinairement randu ung si véritable
et si particullier compte, de tout ce que j'ay dict et négocié
par deçà, qu'il ne vous a peu dire rien de nouveau, aussi ne
veulx je faillyr de remercyer très humblement Vostre Majesté
pour la favorable responce que luy avez faicte de la
bonne opinion, en quoy il playt au Roy et à vous me tenir,
laquelle me suffit pour l'entière justiffication de mes actions,
qui ne sont vouez qu'au seul service de Voz Majestez; et
j'espère, Madame, que, dans peu de jours, vous l'ouyrez
parler en aultre façon de moy, sellon que la Royne, sa
Mestresse, et ses deux principaulx conseillers m'ont dict,
touchant l'inquisition qu'ilz avoient faicte de moy à cause
de ces deux mil escuz, qu'il n'a esté trouvé que j'aye jamais
faict ny dict chose, en ceste charge, qui ne soit bonne
et honneste. Il est vray, Madame, que j'eusse bien vollu
qu'il vous fût souvenu de luy parler du dict argent en la façon
que auparavant j'en avois escript, mais cella se pourra
rabiller la première foys que luy donrez audience, et suys
très ayse que luy ayez ainsy sagement et vertueusement respondu,
comme avez faict, touchant la Royne d'Escoce, affin
qu'en la manière de procéder, dont l'on use icy contre elle
et contre les Escouçoys, l'on y aille plus réservé. Et
quant au propos du mariage, si j'eusse heu vostre lettre
<span class="pagenum"><a id="Page_258"> 258</a></span>
avant aller à l'audience, j'eusse suyvy exactement les termes
d'icelle, tant y a que je n'ay point outrepassé ceulx de
la précédante dépesche du <span class="roman">xxvii</span><sup>e</sup>: et est à considérer, Madame,
qu'en telles matières, il se trouve toutjour d'honnestes
excuses et interruptions jusques à la porte de l'esglize.
Je crains seulement que ceste expression: «<em>de vouloir
avoir l'exercice public et libre de la religion</em>,»
si le S<sup>r</sup> de Valsingam en escript par deçà, ne réfroydisse ou
ceste Royne d'envoyer devers Voz Majestez, ou milord de
Burgley de faire le voyage; tant y a que j'en mèneray la
pratique ainsy soubdain et chauldement comme je l'ay
commancée. Et, au regard d'introduyre le segond propos
de mariage, il semble, Madame, qu'il sera beaucoup meilleur
d'atandre à le toucher sur quelque occasion des choses
que milord de Burgley pourra dire ou proposer par dellà,
car je voys bien qu'il n'est encores temps d'en parler icy;
tant y a que, en ceste et aultres particullaritez de vostre
lettre, je métray peyne d'y observer le temps et l'ocasion
pour m'y conduyre tout ainsy qu'il vous playt me le commander.
Sur ce, etc. <span class="i2">Ce <span class="roman">xv</span><sup>e</sup> jour d'octobre 1571.</span></p>

<h2 class="p4 center">CCXII<sup>e</sup> DÉPESCHE</h2>

<p class="center">&mdash;du <span class="roman">xx</span><sup>e</sup> jour d'octobre 1571.&mdash;</p>

<p>(<i>Envoyée exprès jusques à Calais par Jehan Monyer.)</i></p>

<p class="hanging indent">Affaires d'Écosse.&mdash;Assurance donnée par Burleigh qu'Élisabeth a renoncé à
user de rigueur contre Marie Stuart, et que tout envoi de secours en
Écosse est suspendu.&mdash;Procédure contre le duc de Norfolk.&mdash;Arrestation
de lord Coban.&mdash;Fuite du comte Derby.</p>

<p class="p2 left5 smcap">Au Roy.</p>

<p>Sire, d'avoir ainsy remonstré aulx seigneurs de ce conseil
<span class="pagenum"><a id="Page_259"> 259</a></span>
ce que je vous ay mandé par mes précédantes, qu'il
ne pourroit convenir à la bonne foy de la Royne d'Angleterre
qu'elle monstrât, d'ung costé, de chercher vostre
amytié, et que, de l'aultre, elle vous fît injure à maltretter
la Royne d'Escoce, qui est vostre belle seur, ou à faire
quelque entreprinse contre ceulx de Lillebourg, qui sont
en vostre protection, il est advenu qu'on ne parle plus de
remuer la dicte Royne d'Escoce au chasteau de Herfort,
en la garde de ser Raf Sadeller, ny de haster les préparatifz
de guerre, bien qu'on les tient en suspendz, contre
ceulx de Lillebourg; lesquelz cependant, sellon les dernières
lettres de Barvyc, se meintiennent et dans leur place,
et en la campaigne, assés vigoreusement contre ceulx d'Esterlin,
et font courir le bruict que leurs gens de guerre sont
payez pour huict moys. Et parce que Vostre Majesté est
très bien informée de l'estat de leurs affaires par plusieurs
de mes précédantes, et par la coppie de celles que la Royne
d'Escoce, et eulx mesmes et le S<sup>r</sup> de Vérac m'ont escriptes,
je ne vous en ennuyeray icy de plus long propos; et
viendray à vous dire, Sire, sur la vostre du <span class="roman">vii</span><sup>e</sup> du présent,
que je ne puys que grandement louer la bonne résolution
qu'avez prinse ez choses que M<sup>rs</sup> de Glasco et de Flemy
vous ont remonstrées, lesquelles j'ay aussi miz peyne, ces
trois ans passez, lorsque je les ay veues bien prez de leur
ruyne, de les tenir toutjour les plus relevées que j'ay peu,
par la seule réputation de Vostre Majesté, et honneur de
vostre couronne, sans permettre qu'elles vous ayent mené
à la nécessité d'envoyer des forces par deçà la mer.</p>

<p>Et à ceste heure, Sire, il semble que, quant aulx deux
milordz de Flemy et de Leviston, et George de Douglas,
que Vostre Majesté fera fort bien de les renvoyer toutz
<span class="pagenum"><a id="Page_260"> 260</a></span>
trois gracieusement expédiez par dellà, et encores quelque
nombre de ces Escouçoys qui sont en France avecques eulx,
qui soient cogneuz affectionnez à vostre service, avec des
lettres aulx aultres seigneurs escouçoys, tant de l'ung que
de l'aultre party, pour les exorter à ung bon accord entre
eulx, et leur prescripre quelque forme sellon vostre intention,
à la conservation non seulement de eulx toutz,
mais nomméement du petit Prince et du repos public, et
tuition de tout le pays soubz vostre protection, avec quelques
deniers cependant, et quelques armes et monitions
aus dicts de Lillebourg, lesquelz font ouverte profession de
suyvre vostre party; et asseurer iceulx de Flemy et Leviston
que la Royne d'Angleterre n'envoyera aulcunes forces
en Escoce, sellon que vous y avez desjà pourveu, et que,
au cas qu'elle entrepreigne de le faire, que vous vous y
opposerez, et ne leur deffauldrez de vostre opportun et
suffizant secours pour bien luy résister; vous suppliant très
humblement, Sire, ne leur déclairer, ny à nulz aultres,
rien plus avant de vostre intention en cest endroict, affin
que, ne perdans espérance, ilz ne layssent aller les choses
à la dévotion des Anglois, ou n'appellent une garnyson
d'Espaignolz à Lillebourg; qui tourneroit, et l'ung et l'aultre,
à la diminution de vostre réputation en toute ceste
isle, et, possible, à ung grand regrect, quelque matin, à Vostre
Majesté, veu l'estat des choses de deçà, de n'y avoir
aultrement pourveu; joinct que ceulx cy m'ont desjà donné
parolle, qu'en toutz ces affaires des Escouçoys, il y sera
procédé sellon vostre desir et intention.</p>

<p>Aulcuns estiment, Sire, que si vous faictes meintenant
passer ung personnaige de qualité en vostre nom par dellà,
qu'il y pourra réduyre grandement les choses à vostre dévotion,
<span class="pagenum"><a id="Page_261"> 261</a></span>
et ne voyent pas que pour cella, la Royne d'Angleterre
vous doibve moins recercher d'amytié, ains possible
beaucoup davantaige; et, en tout évènement, vous avez
tant d'obligation et de droict d'en user ainsy qu'elle ne
pourra, sinon à tort, se pleindre de vous, si vous le faictes,
et luy en respondrez toutjour avec satisfaction.</p>

<p>Le S<sup>r</sup> de Quillegrey est, d'heure en heure, prest à
prendre la poste; et la résolution aussi d'envoyer un seigneur
de ce conseil, mais non encores lequel, continue:
dont le retardement des deux dépesches vient de l'ordinaire
ocupation où ceulx du dict conseil sont, despuys le
matin jusques au soir, à vaquer contre le duc de Norfolc et
contre ceulx qu'ils prétendent avoir esté de la conjuration
d'introduyre le duc d'Alve et les Espaignolz en ce royaulme;
et pourrez, Sire, juger par l'escript que j'ay adjouxté icy,
(lequel a esté curieusement escript et dilligentment inprimé,
et non seulement exposé en vante, mais ont esté ordonnez
personnaiges de qualité pour l'aller lyre et notiffier ez
lieux publiques de ceste ville, et par tout le pays), en quelle
perplexité est cest estat; car encores qu'il ne s'y parle que
du dict duc, affin de le jetter hors de la faveur du peuple
qui l'ayme et regrette infinyement, les souspeçons ne layssent
pourtant d'estre fort véhémentes au cueur de ceste
princesse et de ceulx de son conseil contre plusieurs aultres
grandz de ce royaulme; et desjà millord Coban est miz
en arrest, comme ayant esté de l'intelligence, et ayant
offert, à ce qu'on dict, quelcun des cinq portz dont il est
gardien, pour servyr à la descente des dicts Espaignolz;
et sa femme est hors de court, et ung de ses frères miz
à la Tour. L'on dict que le comte Dherby a respondu
que la Royne se debvoit contanter d'avoir deux de ses
<span class="pagenum"><a id="Page_262"> 262</a></span>
filz en ses prisons, sans y vouloir encores mettre le père,
vieulx et caduc, et que pourtant elle l'excuse, si, en lieu de
la venir trouver, il se retire en son isle de Man. Le comte
de Cherosbery, ayant senty qu'on vouloit tirer la Royne
d'Escoce hors de ses meins, est en son cueur fort malcontant.
Les seigneurs catholiques sont observez en leurs
maysons, et est l'on après à changer les officiers et gardes
des portz. L'on renforce les guetz, de jour et de
nuict, par ceste ville, et par les aultres principaulx lieux
du royaulme, et sur les chemins, de sorte qu'il ne se voyt
que frayeur et espouvantement de toutz costez, et ceulx
qui font les procédures ne monstrent avoir moins de peur
que ceulx contre lesquelz on les faict.</p>

<p>Il y a dangier que, soubz colleur des choses d'Escoce,
ceste princesse ne face dresser une armée vers le North
pour mieulx contenir son pays par les forces qu'elle aura
ensemble, et affin aussi de pouvoir mieulx exécuter ses
dellibérations contre ces seigneurs prisonniers, car l'on dict
qu'encor qu'il n'y ayt aulcune vériffication contre le dict
duc, et sinon quelques chiffres qui ne font probation, et
qu'on luy ayt vollu persuader de se soubmettre à la mercy
de la Royne, et qu'il ayt respondu qu'hormiz de trayson
et d'avoir jamais rien attempté contre sa princesse, ny contre
cest estat, ny contre les loix du royaulme, ausquelz
cas il ne reffuze aulcun rigoureux jugement, qu'il est,
quant au reste, très contant de se soumettre vollontiers à
la mercy et bonne grâce de la dicte Dame, que, néantmoins,
aulcuns de ses conseillers sont si anymez contre
luy qu'il est en ung très manifeste dangier de sa personne,
de sa vie et de ses biens. Sur ce, etc.</p>

<p class="right">Ce <span class="roman">xx</span><sup>e</sup> jour d'octobre 1571.</p>

<p><span class="pagenum"><a id="Page_263"> 263</a></span></p>

<p class="p2 center small"><i>Par postille à la lettre précédente.</i></p>

<p class="p2 font90">Tout présentement, je viens d'estre adverty qu'on a faict prisonnier
et mené à la Tour le frère du comte de Rothes, lequel j'avois
faict demeurer en ceste ville pour meintenir ung peu la négociation
de la Royne d'Escoce; et, de tant qu'il allègue qu'il est à vostre service,
gentilhomme de vostre chambre, et qu'il attandoit icy responce
de Vostre Majesté touchant une sienne pention pour son
entretennement, il vous playrra me commander si j'auray à faire
instance pour sa liberté. Encores plus freschement, l'on me vient
d'advertyr qu'on a ramené l'évesque de Roz en ceste ville pour le
mettre dans la Tour, et luy a l'on desjà osté ses serviteurs.</p>

<h2 class="p4 center">CCXIII<sup>e</sup> DÉPESCHE</h2>

<p class="center">&mdash;du <span class="roman">xxiiii</span><sup>e</sup> jour d'octobre 1571.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="center font90">Départ de Quillegrey pour suppléer Walsingham en France.&mdash;Objet particulier
de sa mission.</p>

<p class="p2 left5 smcap">Au Roy.</p>

<p>Sire, enfin le S<sup>r</sup> de Quillegrey a esté dépesché ce matin
pour aller résider quelque temps prez de Vostre Majesté
pour les affaires de la Royne d'Angleterre, pendant
que le S<sup>r</sup> de Valsingam, son ambassadeur, se fera guéryr
de son indisposition d'uryne à Paris; et parce que de la
première négociation, que le dict S<sup>r</sup> de Quillegrey fera avec
Voz Majestez, a de résulter le meilleur et le principal effect
des choses qu'aviez à espérer de ce costé, tant de la dépesche
du seigneur de ce conseil qui le doibt bientost suyvre,
et des conjectures, que estuy cy pourra prendre de voz
propos, si le voyage de l'aultre sera de quelque effect, que
pour descouvrir vostre intention sur les choses d'Escoce,
et veoir s'il vous en pourra tant dégouster qu'il les vous
face avoir pour délayssées, et aussi pour mesurer s'il y
<span class="pagenum"><a id="Page_264"> 264</a></span>
aura plus de seureté et de proffict, pour sa dicte Mestresse,
de s'appuyer sur vostre amytié et intelligence que de retourner
à celle d'Espaigne, ou à commancer une nouvelle
ligue avec les princes protestans, j'ay estimé, Sire, estre
nécessaire de vous dépescher en dilligence ung des miens
affin de vous faire entendre là dessus aulcunes choses qui
semblent importer beaucoup que vous les sachiez, premier
que de parler au dict S<sup>r</sup> de Quillegrey. Duquel, au reste,
Sire, pour l'asseurance qu'il me donne de ses bons offices
en ceste sienne commission, j'ay à vous randre ce tesmoignage
de luy, lequel M<sup>r</sup> de Foix vous confirmera, qu'il faict
ouverte profession, après son naturel debvoir envers sa
princesse et son pays, de n'avoir nulle plus grande affection
que de unyr elle et icelluy à l'intelligence de Vostre Majesté
et de vostre royaulme: qui pourtant vous supplie très
humblement, Sire, de le vouloir bien recevoir. Et sur
ce, etc. <span class="i2"> Ce <span class="roman">xxiv</span><sup>e</sup> jour d'octobre 1571.</span></p>

<h2 class="p4 center">CCXIV<sup>e</sup> DÉPESCHE</h2>

<p class="center">&mdash;du <span class="roman">xxvi</span><sup>e</sup> jour d'octobre 1571.&mdash;</p>

<p class="center">(<i>Envoyée exprès jusques à la court par le S<sup>r</sup> de Lesley.</i>)</p>

<p class="hanging indent">L'évêque de Ross mis à la Tour.&mdash;Ordre donné à tous les Écossais de quitter
l'Angleterre.&mdash;Recommandation de l'ambassadeur en faveur du sieur de
Lesley, écossais, qui a été mis en liberté, et retourne en France.</p>

<p class="p2 left5 smcap">Au Roy.</p>

<p>Sire, il n'a esté trouvé cause contre le S<sup>r</sup> de Lesley,
frère du comte de Rothes, pour quoy l'on le deubt détenir
en pryson, et pourtant, après l'avoir interrogé d'aulcuns
faictz de la Royne, sa Mestresse, et du duc de Norfolc, il
<span class="pagenum"><a id="Page_265"> 265</a></span>
a esté miz en liberté; mais, deux jours après, M<sup>r</sup> l'évesque
de Roz a esté examiné par les seigneurs de ce conseil, qui
l'ont fort pressé de confesser aulcunes choses qu'ilz luy ont
asseuré avoir esté desjà advouhées par le dict duc, lesquelles
il leur a fermement dényées: dont, sans avoir esgard
à son privillège d'ambassadeur, ny à son saufconduict,
qui sont deux immunitez qu'il leur a expressément alléguées,
ilz l'ont envoyé à la Tour, avec menaces de procéder contre
luy comme contre ung particullier, et d'estre miz à la torture;
et que desjà la Royne, leur Mestresse, avoit faict
donner satisfaction à moy, vostre ambassadeur, sur les remonstrances
que je luy avois faictes pour sa liberté, et
qu'elle en envoyeroit satisfaire davantaige Vostre Majesté.
Puys ont faict commandement que toutz Escouçoys, sur
peyne de pryson, heussent à vuyder le royaulme dans quatre
foys vingt quatre heures. A cause de quoy, Sire, le
dict S<sup>r</sup> de Lesley va présentement trouver Vostre Majesté
pour vous remonstrer ces extrêmes rigueurs qu'on use à sa
Mestresse, à son ambassadeur et aulx Escouçoys, et en quel
dangier sont les affaires de son pays. Dont, de tant qu'il a
esté toutjour très loyal et fidelle subject à sa princesse,
et qu'en particullier il a l'affection fort bonne et droicte à
vostre service, j'ay bien vollu, Sire, par ce peu de motz
très humblement le vous recommander, et vous tesmoigner
qu'il a, en plusieurs sortes, miz toute la peyne qu'il a peu,
tant qu'il a esté icy, de bien mériter de vostre service, et
que le bien et faveur que luy ferez y seront fort dignement
employez. Il vous veult supplier, Sire, que d'une pencion
de douze centz <sup><i>lt</i></sup> que Vostre Majesté luy a ordonné,
il vous playse, tant pour les années du passé et pour toutes
celles à l'avenir, luy en faire délivrer mil escuz, et il
<span class="pagenum"><a id="Page_266"> 266</a></span>
promect d'employer encores ceulx là à vous en faire quelque
notable service en son pays. Je luy ay advancé, pour
le pouvoir tirer hors d'icy, cinquante cinq escuz, comme
encores je n'ay peu, pour la réputation de Vostre Majesté,
veoir passer aulcuns aultres serviteurs de la dicte
Dame, sans leur donner quelque moyen de se conduyre. Et
sur ce, etc. <span class="i2">Ce <span class="roman">xxvii</span><sup>e</sup> jour d'octobre 1571.</span></p>


<p class="p2 font90">Le dict S<sup>r</sup> de Lesley a meintenu la négociation de la Royne d'Escoce,
tant qu'il a esté par deçà, et, s'il luy estoit permiz, à ceste
heure qu'il n'y a point d'aultre ambassadeur, d'y pouvoir résider,
j'estime qu'il y seroit utille; et je pourroys, par son moyen, éviter
la jalouzie, que la Royne d'Angleterre prend, de me veoir parler
pour la dicte Dame: dont, s'il vous playt, Sire, qu'il y retourne,
il l'entreprendra vollontiers soubz le commandement de Vostre Majesté.</p>

<h2 class="p4 center">CCXV<sup>e</sup> DÉPESCHE</h2>

<p class="center">&mdash;du dernier jour d'octobre 1571.&mdash;</p>

<p class="center">(<i>Envoyée exprès jusques à Calais par le S<sup>r</sup> de Lunes.</i>)</p>

<p class="hanging indent">Procédure contre le duc de Norfolk, l'évêque de Ross, et les autres seigneurs
détenus.&mdash;Siège de Lislebourg entrepris par les comtes de Morton et de
Mar.&mdash;Affaires d'Irlande.&mdash;Négociation des Pays-Bas.&mdash;Avis donné par
l'ambassadeur d'Espagne qu'Élisabeth cherche à former une ligue avec les
protestans d'Allemagne et de France.</p>

<p class="p2 left5 smcap">Au Roy.</p>

<p>Sire, despuys que le S<sup>r</sup> de Quillegrey est party d'icy,
les seigneurs de ce conseil ont esté ordinairement à vacquer,
plusieurs heures, toutz les jours, à la Tour, contre le
duc de Norfolc, et contre l'évesque de Roz, et contre beaucoup
d'aultres de la noblesse qui y sont prisonniers, de
sorte qu'ilz n'ont entendu en nul aultre négoce, toutz ces
jours passez, et n'est l'ellection de celluy d'entre eulx, qui
<span class="pagenum"><a id="Page_267"> 267</a></span>
doit estre envoyé devers Vostre Majesté, encores faicte;
ains semble, Sire, qu'ilz la vont prolongeant pour attandre
que succèdera du siège de Lillebourg, car, si une foys
l'Escoce vient à estre rangée au poinct qu'ilz desirent, ilz
espèrent pouvoir beaucoup plus à leur advantaige par après
négocier toutes choses avec Vostre Majesté, ou bien s'en
passer du tout, et se porter lors plus froydement à recercher
vostre amytié. J'avoys desjà bien senty, mais je l'ay,
à ceste heure, plus clèrement descouvert, que ce a esté
en grand partie par le pourchaz et instance de la Royne
d'Angleterre que les comtes de Morthon et de Mar ont
mené leurs forces au Petit Lith pour assiéger Lillebourg,
ainsy que cet aultre escript, que je vous envoye, Sire, avec
la présente vous en fera foy. Sur lequel je veux seulement
dire que ne layssant la Royne d'Angleterre de faire,
commant que soit, toutjours ses affaires, avec quelque apparance
d'observer et respecter vostre amytié, qu'ainsy
pouvez vous justement advancer les vostres, en n'offanceant
point la sienne.</p>

<p>Ceulx qui tiennent Lillebourg assiégé sont, à ce que
j'entendz, en nombre de quatre mil hommes, dont les neuf
centz sont harquebouziers, et ont sept pièces d'artillerie;
sçavoir: deux collouvrines, deux moyennes et deux pièces
de fer de fonte, et ung faulconneau, mal pourveuz, au
reste, de oustilz et de gabions pour faire aproches. Les assiégez
font courir le bruict qu'ilz ont assez de vivres pour
ung an pour les hommes, et encores pour six mois pour
leurs chevaulx, et que leurs gens de guerre sont bien payez.
Ilz ont quatre centz chevaulx, qui font assés souvant des
saillies, et les deux filz du duc de Chastellerault sont en
campaigne, qui assemblent gens; et le lair de Fernyrsth en
<span class="pagenum"><a id="Page_268"> 268</a></span>
lève aussi quelques ungs en la frontière pour donner le plus
d'ennuy qu'ilz pourront à ceulx de dehors. Mercredy dernier,
milord de Housdon a esté envoyé en dilligence à Barvyc,
et publie l'on qu'il y va pour pourvoir que nul dangier
n'advienne à ceste place par la querelle de ceulx de la
garnyson et des habitans, qui s'est naguières suscitée entre
eulx; mais, en effect, j'entendz que sa plus expresse commission
est d'avoir l'&oelig;il sur le siège de Lillebourg, et de
pourvoir aulx choses que les assaillantz pourront avoir
faulte, et mesmes leur faire couler secrectement quelques
soldatz de Barvyc, s'ilz en ont besoing. Ce que je vous
suplie très humblement, Sire, vouloir bien considérer.</p>

<p>Il se parle en ceste court de faire une brave entreprinse
pour achever l'entière conqueste d'Yrlande, et plusieurs
jeunes gentilzhommes et particulliers de ce royaulme s'y
aprestent, leur ayant esté promiz que ce qu'ilz subjugueront
de pays sera à eulx, réservé seulement la souveraineté
et ung denier pour acre de terre à la Royne, leur Mestresse;
et semble que milord Sideney qui auparavant se
monstroit fort dégousté de la charge d'Yrlande, soit, à ceste
heure, pour ceste occasion, assés desireux d'y retourner.</p>

<p>Le S<sup>r</sup> de Lumey faict toute la dilligence qu'il peult de
recouvrer icy équipaige pour se mettre en mer, et inciste
fort que les vaysseaulx du prince d'Orange puyssent avoir
leur retrette, et recouvrer vivres, et descharger leurs
prinses par deçà, et qu'il sera baillé caution d'indempnité
en Allemaigne de tout le dommaige qui en pourra advenir
à ce royaulme. Le S<sup>r</sup> Thomas Fiesque s'attend, d'heure en
heure, en ceste court, avec le pouvoir du duc d'Alve pour
ratiffier l'accord de la restitution des merchandises, et
l'ambassadeur d'Espaigne, qui est icy, lequel m'a convyé,
<span class="pagenum"><a id="Page_269"> 269</a></span>
despuys quatre jours en çà, en son logis, m'a dict qu'il n'y
restoit plus aulcune difficulté du costé du Roy, son Maistre;
et m'a dict davantaige estre bien adverty que la Royne
d'Angleterre persévère de vouloir conclurre sa ligue avec
les princes protestantz, tant d'Allemaigne que de France,
et que ceulx cy asseurent tout ouvertement que Vostre Majesté
en sera bien contant. A quoy je luy ay respondu que
la dicte Dame la pourra bien conclurre avec les Allemans,
mais que Vostre Majesté gardera bien comme voz subjectz
n'en conclurront point avec elle, ny avec nul prince estrangier,
et que vous n'avez garde de laysser rien aller en cest
endroict, pourveu que vous le puyssiez empescher, qui
puysse estre au préjudice de la religion catholique, ny au
dommaige de voz alliez et confédérez; et que seulement
vous desirez de bien conserver la paix de vostre royaulme,
et de soigneusement pourvoir qu'on ne la vous puysse
altérer. Sur ce, etc.</p>

<p class="right">Ce <span class="roman">xxxi</span><sup>e</sup> jour d'octobre 1571.</p>

<h2 class="p4 center">CCXVI<sup>e</sup> DÉPESCHE</h2>

<p class="center">&mdash;du <span class="roman">v</span><sup>e</sup> jour de novembre 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">État de la négociation des Pays-Bas.&mdash;Conférence de l'ambassadeur et de
Leicester.&mdash;Levée du siége de Lislebourg.&mdash;Explication que l'on doit
donner en France sur l'argent destiné pour l'Écosse qui a été saisi.</p>

<p class="p2 left5 smcap">Au Roy.</p>

<p>Sire, j'ay esté convyé, comme de coustume, le <span class="roman">xxix</span><sup>e</sup>
du moys passé, au festin du maire de Londres de ceste
année, et l'ambassadeur d'Espaigne n'y a poinct esté, mais
<span class="pagenum"><a id="Page_270"> 270</a></span>
ouy bien le S<sup>r</sup> de Suavenguem, depputé des Pays Bas, auquel
les seigneurs de ce conseil, qui s'y sont trouvez en
bon nombre, luy ont donné lieu fort honnorable devant
eulx, incontinent après moy, et luy ont faict fort grande
caresse. J'ay aprins, tant de luy que d'eulx, qu'ilz espèrent
bientost l'entier accord de leurs différans par l'arrivée du
S<sup>r</sup> Fiesque, lequel ilz attendent, d'heure en heure, et ne
sçavent que penser à quoy il tient, despuys qu'ilz ont heu
adviz que le duc d'Alve luy avoit délivré la ratiffication des
articles, qu'il ne soit desjà icy; et pensent quelques ungs
que le retardement vient de ce que le dict duc se sent offancé
de la publication des placartz, qu'on a naguières imprimez
en ceste ville, qui font expresse mention qu'il a
aspiré à la rébellion de ce royaulme; mais je ne pense pas
que pour cella le dict accord s'interrompe.</p>

<p>Le comte de Lestre m'a dict, en ryant, que la Royne,
sa Mestresse, délibéroit de me faire trois querelles, aussitost
qu'elle me verroit: la première, sur les deux mil escuz
que je redemandois comme envoyez par vostre commandement
au S<sup>r</sup> de Vérac, vostre agent en Escoce, là
où Voz Majestez Très Chrestiennes avoient respondu au S<sup>r</sup>
de Valsingam qu'ilz estoient provenuz de l'arsevesque de
Glasco, et ne s'adressoient nullement à vostre agent; la
segonde, que j'avoys retiré le secrétaire de l'évesque de
Roz en mon logis; et la troisiesme, qui seroit la plus aspre,
que j'avois trop plus instantment poursuyvy les affaires de
la Royne d'Escoce que je n'avois heu commandement de
le faire, et avoys toutjours trop plus parlé la part d'elle,
que non paz la sienne envers Voz Majestez.</p>

<p>A quoy j'ay respondu que la Royne, sa Mestresse, quant
elle auroit bien entendu comme le tout a passé, non seulement
<span class="pagenum"><a id="Page_271"> 271</a></span>
cesseroit me quereller, mais me jugeroit avoir toutjour
bien mérité de sa bonne grâce, et que Voz Majestez
la pouvoient encores satisfaire de la première et de la dernière
de ses dictes querelles, sachant certainement que la
responce, que vous aviez faicte à son ambassadeur, ne
contravenoit en rien, pour le regard de l'argent, à ce que,
du commancement, je leur en avois, à la vérité, racompté,
et, s'il playsoit à la dicte Dame vous en faire encores parler
et faire recercher de messieurs voz secrétaires des commandemens
l'ordonnance que j'en avois heue par voz précédantes
dépesches, elle trouveroit n'y avoir ny plus ny
moins en cella que je luy en avois desjà dict; et, quant
au soing des affaires de la Royne d'Escoce, je craignois
que le S<sup>r</sup> de Valsingam eust plus cogneu de courroux, en
Voz Très Chrestiennes Majestez, de ce que j'y avois esté
froid et remiz, que non pour y avoir excédé voz commandemens;
que j'avoys toutjour procuré à la Royne, sa Mestresse,
plus qu'à nul prince, ny princesse de la terre,
l'amytié et bonne intelligence de Voz Majestez; bien estoit
vray que j'avois toutjours desiré que ce fût sans intéresser
vostre grandeur, ny diminuer rien de vostre réputation; et
que, touchant le secrétaire de M<sup>r</sup> de Roz, que, à la vérité,
il avoit esté en mon logis, comme les aultres serviteurs
de la Royne d'Escoce, mais toutz s'en estoient despuys
allez; et je ne sçavois, à présent, ou il estoit, dont
s'ilz le m'eussent demandé, quant il estoit icy, je n'eusse
failly de le leur exiber, pourveu qu'ilz m'eussent promiz
de ne luy faire point de mal; que je prenoys tant de confiance
ez propres déportemens, dont j'avois usé en ce
royaulme, que j'oserois toute ma vie me présanter fort
franchement à la Royne sa Mestresse, et espérer toutjour
<span class="pagenum"><a id="Page_272"> 272</a></span>
sa faveur et bon visaige; ce que si je ne pouvois obtenir,
au moins ne laysseroys je de l'avoyr par bons offices aultant
bien mérité que gentilhomme qui ayt jamais esté ambassadeur
auprès d'elle.</p>

<p>Il m'a prié là dessus d'aller trouver la dicte Dame aussitost
que j'aurois nouvelles de Vostre Majesté, et que,
ce pendant, elle auroit faict l'ellection de celluy qu'elle vous
veult dépescher, dont desireroit que ce peult estre luy mesmes
ou milord de Burlay, mais les présens affaires de ce
royaulme les empeschoient toutz deux; néantmoins que,
quel que se fût, j'en serois adverty incontinent, et qu'il
viendroit, puys après, et aulcuns du conseil faire ung jour
de bonne chère en mon logis.</p>

<p>Cependant, Sire, milord de Housdon a continué son
voyage à Barvyc, et j'entendz qu'il a esté mandé aulx recepveurs
des quatre comtez plus prochaines du dict lieu, d'y
aporter les deniers du quartier d'octobre, où nous sommes,
ce qui me faict souspeçonner quelque levée de gens et quelque
entreprinse contre les Escouçoys; et desjà se parle
icy de l'arrivée de milord Dacres avec milord de Sethon en
Escoce, ce que je n'ay encores sceu de lieu assés bon pour
le vous ozer asseurer. Tant y a que, s'il est ainsy, ce sera
une grande colleur aulx Anglois d'envoyer forces de dellà
contre ceulx qu'ilz tiennent pour rebelles; et se parle aussi,
Sire, que ceulx d'Esterlin ont levé le siège de devant Lillebourg,
et qu'ilz ont retiré leur artillerie de nuict, et ont
faict leur retrette au Petit Lith, non sans y estre poursuyviz
jusques dans leur rempartz; ce que je mettray
peyne de vériffier davantaige. Et sur ce, etc.</p>

<p class="right">Ce <span class="roman">v</span><sup>e</sup> jour de novembre 1571.</p>

<p><span class="pagenum"><a id="Page_273"> 273</a></span></p>

<p class="p2 center small"><i>Par postille à la lettre précédente.</i></p>

<p class="font90">Comme je fermoys la présente, m'est arrivé, d'ung costé, la dépesche
de Vostre Majesté, du <span class="roman">xx</span><sup>e</sup> du passé, et, de l'aultre, la confirmation
du susdict dernier article, de la retrette honteuse de ceulx
d'Esterlin de devant Lillebourg, sans avoir ozé donner l'assault, combien
qu'il y eust bresche raysonnable; et j'ay receu l'advis que maistre
Pierre Caro est desjà désigné pour aller devers Vostre Majesté,
et qu'il sera faict vischamberlan et du conseil. Il est personnaige
de bonne mayson, riche et bien estimé par deçà, assés bien affectionné
à la France et fort intime de milord de Burgley.</p>

<p class="p2 left5 smcap">A la Royne.</p>

<p>Madame, sellon les propos que le comte de Lestre m'a
naguières tenuz, lesquelz je récite en la lettre du Roy, le
S<sup>r</sup> de Valsingam semble n'avoir bien comprins la responce
que Vostre Majesté luy a faicte, touchant les deux
mil escuz qui alloient en Escoce, bien qu'il l'a au moins
escripte en façon que la Royne d'Angleterre ne doubte
plus que je ne les aye baillez, mais dict que Vostre Majesté
n'advouhe pas qu'ilz soient provenuz du Roy ny qu'ilz
fussent envoyez au S<sup>r</sup> de Vérac, son agent en Escoce.
A quoy, Madame, je vous suplie très humblement que,
la première foys que le dict S<sup>r</sup> de Valsingam viendra à
l'audience, il vous playse luy dire qu'après vous estre
mieulx informée du faict des dicts deniers, vous avez trouvé
que la moictié d'iceulx provenoit du Roy, et l'aultre moictié
d'une partie que M<sup>r</sup> de Glasco m'avoit adressée; mais
que le tout estoit envoyé par vostre commandement au
S<sup>r</sup> de Vérac, et que pourtant vostre vouloir est qu'ilz soient
remiz en mes mains: car, Madame, cella emporte grandement
à la réputation de voz affaires, et au bien de vostre
service par deçà. Et encores semble que le dict S<sup>r</sup> de
Valsingam n'ayt bien remonstré à la Royne, sa Mestresse,
<span class="pagenum"><a id="Page_274"> 274</a></span>
que Voz Majestez ayent à cueur le faict de la Royne d'Escoce
et de son royaulme. Néantmoins j'espère aller trouver
bientost la dicte Royne, sa Mestresse, pour continuer
toutjours la gracieuse négociation d'amytié et de bonne
intelligence, qui est commancée entre Voz Majestez et
elle, et réduyre le tout aulx meilleurs termes qu'il me
sera possible. Et sur ce, etc.</p>

<p class="right">Ce <span class="roman">v</span><sup>e</sup> jour de novembre 1571.</p>

<h2 class="p4 center">CCXVII<sup>e</sup> DÉPESCHE</h2>

<p class="center">&mdash;du <span class="roman">x</span><sup>e</sup> jour de novembre 1571.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Affaires d'Écosse.&mdash;Audience.&mdash;Assurances réciproques d'amitié.&mdash;Mise en
jugement des seigneurs qui sont détenus à la Tour.&mdash;Déclaration de l'ambassadeur
que le roi est sommé de secourir les Écossais.&mdash;Réponse d'Élisabeth
qu'elle consent à charger le nouvel ambassadeur envoyé en France
d'entrer en négociation à ce sujet.&mdash;Victoire de Lépante.&mdash;Inquiétude que
cette nouvelle cause en Angleterre.</p>

<p class="p2 left5 smcap">Au Roy.</p>

<p>Sire, le segond jour que Lillebourg a esté assiégé,
ceulx de la ville ont miz ung soldat, serviteur de la Royne
d'Escoce, dehors, qui a prins le hasard de me venir trouver,
lequel m'a apporté, en douze petites pièces de papier,
cachées sur luy, douze petitz chiffres du S<sup>r</sup> de Vérac, desquelz
je vous envoye l'extrêt: par où vous verrez, Sire,
en premier lieu, la nécessité de ceulx qui suyvent le party
de Vostre Majesté par dellà; secondement, ce que le S<sup>r</sup>
de Vérac juge estre besoing de faire, non seulement pour
les fortiffier, mais pour les emparer de vostre protection
par lettres expresses de Vostre Majesté; et tiercement,
<span class="pagenum"><a id="Page_275"> 275</a></span>
les dilligences que la Royne d'Angleterre faict pour supprimer
du tout l'authorité de la Royne d'Escoce et relever
celle du petit Prince son filz, espérant que, par
la protection qu'elle se veult attribuer du dict Prince, et
de l'establissement qu'elle veult donner à ceux qui deppendent
d'elle, par dessus ceulx qui dépendent de Vostre
Majesté, de tirer enfin toute l'Escoce à sa dévotion. Sur
quoy, Sire, j'ay renvoyé en dilligence le mesmes soldat
avec pareil nombre de petitz chiffres, au dict S<sup>r</sup> de Vérac,
affin de confirmer et conforter les seigneurs du bon
party.</p>

<p>Et incontinent après, je suys allé trouver la Royne
d'Angleterre pour continuer la gracieuse négociation d'amytié,
qui est commancée entre Voz Majestez, et l'ay
asseurée fermement de vostre bonne et droicte intention
vers elle, et qu'elle ne doibt faire aulcun doubte que
celluy des seigneurs de son conseil, qu'elle vous envoyera,
ne luy raporte tout ce qu'elle vouldra honnorablement desirer
de vostre amytié, et que tant plus vous entendrez
qu'il sera inthime et confident d'elle, plus Voz Majestez
Très Chrestiennes s'eslargiront à parler ouvertement et
franchement avecques luy; que vous estes bien marry de
l'ennuy et fâcherie qu'elle a de ces entreprinses, qu'elle a
descouvert qu'on vouloit faire contre elle et contre son estat;
et qu'il n'est rien en quoy elle vous veuille employer,
pour les remédier et pour meintenir sa grandeur et le repoz
de ses subjectz, que vous n'y soyez aussi disposé
comme pour vostre propre bien; que Monseigneur vostre
frère s'y offre, avec tout le moyen qu'il a, et d'y employer
aultant vollontiers sa propre personne, qu'en entreprinse
où Dieu l'ayt jamais conduict; que tout ainsy
<span class="pagenum"><a id="Page_276"> 276</a></span>
que vous desirez la prospérité de ses affaires, ainsy luy
voulez vous faire part du bon progrez des vostres; et comme,
par une conférance des seigneurs de vostre conseil avec
monsieur l'Admyral et ceulx de la nouvelle religion, vous
avez miz une résolution à toutes les difficultez qui pourroient
survenir sur l'entretennement de vostre éedict de pacciffication,
de sorte qu'il ne reste rien qui puysse jamais plus
ralumer le feu en vostre royaulme; de quoy vous avez
bien vollu vous conjouyr avec elle comme très asseuré
qu'elle en est véritablement bien ayse.</p>

<p>Lesquelz propoz, Sire, je vous puys asseurer qu'elle a
monstré de les recevoir toutz à ung très singulier playsir,
et, après avoir usé de plusieurs sortes de très honnestes
mercyemens, sur la continuation de la bonne vollonté et
bienveuillance, dont Voz Majestez et Monseigneur voulez
persévérer vers elle, et de voz honnorables offres au meintien
de son estat, qui est chose qu'elle met en très grand
compte, et ayant commémoré plusieurs choses à vostre
grande louange, et de la Royne vostre mère, et de Monseigneur,
et nomméement de l'intégrité, droicture, vérité
et plusieurs sortes de grande valleur qu'elle sçayt qui resplendissent
en Vostre Majesté, elle m'a dict qu'elle se
veult perfectement confirmer en vostre amytié et bonne
intelligence; et qu'à cest effect elle vous dépeschera sans
doubte ung personnaige d'honneur, aussitost que ces affaires
criminelz, qui tant la tourmentent, luy en auront
layssé prendre le loysir, et que cependant elle vous fera
par son ambassadeur entendre la juste occasion du retardement.
Puys, en lieu de la querelle, que le comte de
Lestre m'avoit adverty qu'elle me feroit, qui n'a esté que
du secrétaire de M<sup>r</sup> de Roz, lequel elle m'a dict que j'avois
<span class="pagenum"><a id="Page_277"> 277</a></span>
retiré en mon logis, à quoy je luy ay fort bien satisfaict,
elle m'a remercyé au reste des bons déportemens
qu'elle s'aperçoyt et descouvre, de jour en jour, que je
use et que j'ay toutjour usé en ceste mienne charge par
deçà; ce qui luy faict prendre plus grande confiance de
Vostre Majesté, qui estes mon Mestre; et s'est prinse là
dessus à me compter fort privéement d'aulcuns poinctz,
qu'elle dict qui se vériffient contre ceulx qui sont dans la
Tour, et que leur cause s'en va desjà toute instruicte
pour la mettre du premier jour en jugement; et a faict son
discours là dessus assés long.</p>

<p>Puys, j'ay reprins le propos pour luy dire qu'en la dernière
partie de la lettre, que j'avois receue de Vostre
Majesté, du <span class="roman">xx</span><sup>e</sup> du passé, estoit contenu que M<sup>r</sup> de
Glasco, milord de Flemy et milord de Levinston vous estoient
venuz remonstrer le misérable estat de la Royne,
leur Mestresse, jusques à vous parler du dangier qu'ilz
craignoient de sa vie, et qu'elle n'estoit plus tenue comme
libre, ny comme princesse souveraine, et qu'on n'avoit esgard
à sa qualité royalle, ny à celle de son ambassadeur,
non plus qu'à personnes privées; et davantaige vous
avoient remonstré la désolation de leur pays, dont vous
avoient instantment requiz de leur déclairer trois choses:
la première, si, après avoir longuement espéré en Vostre
Majesté et avoir attandu, avec grand pacience et avec la
grand ruyne de leur estat, que vous eussiez miz fin aulx
guerres et troubles du vostre, vous vouliez poinct, à ceste
heure, faire une ouverte démonstration, pleyne d'effect,
d'entretenir l'alliance qu'ilz ont de tout temps avec vostre
couronne, sellon que les trettez vous y obligeoient, et
mettre quelque prompt remède en leurs affaires; la segonde,
<span class="pagenum"><a id="Page_278"> 278</a></span>
si vous vouliez pas meintenir en vostre protection la Royne
d'Escoce et le Prince son filz, et son royaulme, et les
bons subjectz du pays, ainsy que vos prédécesseurs l'avoient
toutjours faict, ou s'il leur conviendroit d'avoir meintenant
leurs recours ailleurs; et la tierce, si vous vouliez pas incister
aulx promesses que la dicte Royne d'Angleterre vous
avoit faictes pour le bon trettement, et la liberté, et restitution
de la Royne d'Escoce. A quoy Vostre Majesté,
meu d'une magnanimité et générosité naturelle de ne vouloir
deffaillir à voz amys et alliez, leur aviez respondu qu'ilz
eussent à bien espérer de vous en tout ce que les trettez
de l'alliance vous pouvoient obliger vers eulx, et que vous
vouliez prendre temps d'en dellibérer avec vostre conseil
pour mieulx leur satisfaire, qui estoit ung dilay que vous
aviez prins pour en conférer avec le S<sup>r</sup> de Valsingam, lequel
vous aviez prié de remonstrer à la dicte Dame qu'encor
qu'à vous eust touché, plus qu'à nul prince du monde,
de vous entremettre des affaires de la Royne d'Escoce
et des Escouçoys, néantmoins, pour le respect que vous
aviez heu à son amytié, vous n'y aviez, ces quatre ans
passez, vollu faire aulcune démonstration qui excédât la
forme d'une bien honneste prière, que vous luy aviez toutjour
continuée, d'y vouloir procéder par voye de tretté et
de quelque bon accord, non tant à condicions égalles que
advantaigeuses pour elle, et que vous vous y estiez plus
porté en amy commun, et encores partial pour la dicte
Royne d'Angleterre, que non comme allié et confédéré des
Escouçoys; et que meintenant, que vous estiez contrainct
ou de faire une ouverte démonstration en leur secours,
ou une honteuse déclaration de les habandonner, au perpétuel
préjudice de vostre réputation, et intérestz de vostre
<span class="pagenum"><a id="Page_279"> 279</a></span>
grandeur, que vous desirez infinyement vous esclarcyr avec
elle comme vous pourriez, tout ensemble, satisfaire à
vostre debvoir vers eulx, et à l'amytié que vous voulez
conserver inviolable avec elle.</p>

<p>Sur quoy elle m'a paysiblement respondu, qu'elle n'avoit
garde de cercher condicions, en l'amytié qu'elle vouloit
faire avec Vostre Majesté, qui peussent rien diminuer
de vostre honneur ny de vostre grandeur, car elle l'estimeroit
de nulle durée; tant y a que c'estoit sellon son droict
qu'elle se mesloit des choses d'Escoce, car, oultre les occasions
qu'elle en avoit de présent, qui estoient notoires,
toutes les foys que, par le passé, estoit survenu différand
de l'estat entre les Escouçoys, les Roys d'Angleterre en
avoient décidé et en avoient esté les arbitres, et qu'à ceste
heure il ne restoit plus que le duc de Chastellerault et le
comte d'Honteley, et les S<sup>rs</sup> de Granges et de Ledinthon,
que toutz ne fussent rengez à l'obéyssance du jeune Prince;
et que ceulx là mesmes, pourveu qu'ilz peussent capituler
de leurs biens et de la seurté de leurs personnes, estoient
prestz de s'y soubzmettre, ainsy qu'ilz le luy avoient desjà
escript, et mandé qu'à cest effect ilz envoyeroient Robert
Melvyn devers elle; duquel, et de ce que milord de Housdon
pourroit avoir commancé de négocier par dellà, elle en
attandoit, d'heure en heure, des nouvelles, et croyoit que
vous trouveriez ses déportemens en cella justes et raysonnables;
mesmement qu'elle ne cerchoit de se faire plus
grande du costé d'Escoce, ny empescher que les Escouçoys
ne pussent suyvre leurs anciennes confédérations et alliances
avec Vostre Majesté, et qu'ainsy le pourtoit l'instruction
qu'elle en avoit envoyé par dellà.</p>

<p>Sur quoy, Sire, luy ayant seulement répliqué qu'il failloit
<span class="pagenum"><a id="Page_280"> 280</a></span>
que vous demeurissiez arbitre de ce qui pourroit toucher
à vostre honneur et à vostre intérest en cella, elle
m'a dict qu'elle estoit très contante de s'en esclarcyr avecques
vous, et que celluy qu'elle vous envoyeroit en auroit
bien ample commission. Puys sommes passez à parler de
ceste tant grande victoire<a name="FNanchor_16" id="FNanchor_16" href="#Footnote_16" class="fnanchor">[16]</a> que l'ambassadeur d'Espaigne,
qui est icy, a publiée de l'armée de mer du Roy, son Maistre,
sur celle du Turcq, de quoy la dicte Dame a mandé
en ceste ville d'en rendre grâces à Dieu; auquel je prie, etc.</p>

<p class="right">Ce <span class="roman">x</span><sup>e</sup> jour de novembre 1571.</p>

<p class="p2 left5 smcap">A la Royne.</p>

<p>Madame, j'escriptz en la lettre du Roy ung peu au long
ce que les seigneurs d'Escoce, qui suyvent vostre party,
m'ont mandé et ce que je leur ay respondu, affin que Voz
Majestez puyssent plus clairement juger des choses de dellà,
et me commander comme j'auray à me conduyre icy sur
icelles. Je mande aussi ce qui s'est passé en ceste dernière
audience avec la Royne d'Angleterre, et comme elle persévère
de desirer l'amytié et bonne intelligence de Voz
Majestez Très Chrestiennes, et néantmoins ne laysse de
persévérer toutjours en ses dellibérations sur l'Escoce. Or
ay je cogneu, Madame, qu'elle s'est donnée quelque souspeçon
de ceste tant absolue victoire, que l'ambassadeur
d'Espaigne luy a mandée par escript que le Roy, son Maistre,
avoit gaignée sur le Turc, comme s'il heust desjà
tant achevée ceste guerre, qu'il ne restât plus aulcun vaysseau
au Turc pour s'oser plus monstrer en mer; et que le
<span class="pagenum"><a id="Page_281"> 281</a></span>
dict Roy Catholique fût pour torner, à ceste heure, ses entreprinses
de mer, du costé de deçà, sur l'Yrlande, ou à
venger ces injures des prinses. Et luy en est creu le doubte,
parce que le S<sup>r</sup> Thomas Fiesque met beaulcoup à apporter
la conclusion de l'accord des dictes prinses; néantmoins
il a escript qu'il espère partir dedans huict jours, et que le
retardement n'est que la difficulté qu'aulcuns merchans ont
faicte de soubsigner les articles, lesquelz ilz estiment estre
trop à leur perte, néantmoins qu'il les a enfin persuadez
de s'en contanter, et les leur a faict signer; mais la goutte
cependant a prins si fort à la main du duc d'Alve, qu'il n'a
peu ny signer iceulx articles, ny la dépesche du dict Fiesque;
qui pourtant est encores arresté pour bien peu de
jours, mais que le tout estoit en fort bons termes, et qu'il
partyroit sans doubte aussitost que le dict duc se trouveroit
ung peu mieulx. Et sur ce, etc.</p>

<p class="right">Ce <span class="roman">x</span><sup>e</sup> jour de novembre 1571.</p>

<p class="p2 font90">Ceste nuict passée, par commandement de la Royne d'Angleterre,
a esté faict ung grand nombre de feux par les rues, et sonné les clocles,
et est l'on allé aux esglizes rendre grâces à Dieu, et se resjouyr
par toute la ville de la victoire contre le Turcq. L'ambassadeur
d'Espaigne, qui est icy, en a faict les feux et festins de joye, où j'ay
esté des premiers convyé.</p>

<p><span class="pagenum"><a id="Page_282"> 282</a></span></p>

<h2 class="p4 center">CCXVIII<sup>e</sup> DÉPESCHE</h2>

<p class="center">&mdash;du <span class="roman">xv</span><sup>e</sup> jour de novembre 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Conférence de l'ambassadeur avec Leicester et Burleigh.&mdash;Déclaration faite
par Leicester qu'Élisabeth a pris la résolution de ne jamais rendre la liberté
à Marie Stuart.&mdash;Lord Buchard désigné pour passer en France.&mdash;Affaires
d'Écosse.&mdash;Confirmation de la victoire de Lépante.&mdash;Négociation touchant
l'alliance de la France et de l'Angleterre.&mdash;Espoir qu'Élisabeth ne
persistera pas dans sa résolution à l'égard de Marie Stuart.</p>

<p class="p2 left5 smcap">Au Roy.</p>

<p>Sire, le unziesme de ce moys, feste de S<sup>t</sup> Matin,
le comte de Lestre, et l'admyral d'Angleterre, et milord
de Burgley, maistre Smith, milord de Boucaust, et
aulcuns aultres seigneurs de ce conseil et de ceste court,
ont vollu venir prendre leur diner en mon logis, lesquelz,
pour l'heure, se sont monstrez bien disposez vers la France,
et avoir toutz une bonne affection à la grandeur et prospérité
de Vostre Majesté.</p>

<p>Et le comte, à part, m'a dict qu'il voyoit la Royne, sa
Mestresse, si fermement résolue de persévérer en vostre
amytié qu'elle estoit pour ne s'en despartyr de toute sa vie,
si le deffault ne venoit de vostre costé; à quoy il la vouloit
confirmer davantaige par toutz les moyens et plus instantes
persuasions qu'il luy seroit possible, comme à chose où sa vie
et son honneur estoient conjoinctz, et que je ne fisse aulcun
doubte qu'elle ne passât oultre à contracter ou l'alliance
encommancée, ou bien une fort estroicte confédération
avec Vostre Majesté, et qu'elle n'accommodât, pour vostre
respect, les choses d'Escoce, pourveu que ne la fissiez
presser de se despartyr de la déterminée résolution, et
<span class="pagenum"><a id="Page_283"> 283</a></span>
nullement muable, qu'elle avoit naguières faicte, de ne se
désemparer jamais de la personne de la Royne d'Escoce.&mdash;«Car
avoit opinion, dict il, que, à cause des pratiques
que la dicte Royne d'Escoce continueroit avec le Pape,
ou avec le Roy d'Espaigne, et avec ses parantz et aultres
estrangiers, ou bien avec les propres subjectz de ce
royaulme, la dicte Royne, sa Mestresse, ne sçauroit vivre,
une seule heure, bien asseurée en son estat, aussitost que
celle d'Escoce seroit remise au sien.» Et pourtant me
prioyt que dorsenavant je vollusse dresser les affaires, dont
j'avois à tretter de cecy avec Vostre Majesté, et pareillement
avec la dicte Dame, à ung tel cours qu'ilz peussent
prendre le chemyn qu'il me disoit; et qu'il me vouloit asseurer
que ceulx d'Esterling n'avoient entreprins d'assiéger
Lillebourg que par l'espérance d'avoir secours de la
Royne, sa Mestresse, mais qu'elle s'estoit excusée de le leur
bailler pour n'offancer Vostre Majesté, dont ilz s'estoient
incontinent levez; par ainsy, qu'il failloit que Vostre Majesté,
et elle conjoinctement, missiez ce pays là en quelque
meilleur ordre qu'il n'est, et establissiez une bonne unyon
entre les trois royaulmes, et qu'il ne fût pour un temps
parlé en nulle façon de la personne de la Royne d'Escoce.</p>

<p>Je luy ay infinyement gratiffié ces premiers bons propos
d'amytié, et n'ay rien obmis de ce qui luy pouvoit confirmer
et luy accroistre l'occasion de confirmer la Royne sa Mestresse;
et quant à ceulx cy de la Royne d'Escosse, que je
suplioys la Royne, sa Mestresse, de se laysser persuader
qu'il estoit très nécessaire que Vous, Sire, demeurissiez
vostre propre arbitre de ce qui pouvoit concerner vostre
honneur et vostre intérest en cest endroict; mais qu'elle
creust fermement que vous observeriez toutes les considérations
<span class="pagenum"><a id="Page_284"> 284</a></span>
et respectz, deubz à l'honneur, et à la seurté, et aulx
advantaiges de la dicte Dame, pour les luy randre bien
entiers, tout ainsy comme si c'estoit pour vostre propre
grandeur.</p>

<p>Milord de Burgley, de soy mesmes, est retourné aulx
premiers propos de l'alliance, et qu'il estoit besoing de la
parachever ou bien de faire une si estroicte confédération
qu'on ne l'estimât moings que ung mariage, et a monstré
que la Royne, sa Mestresse, y estoit bien disposée et luy
très affectionné, et qu'en jour de sa vie il n'avoit heu nul
plus grand regrect que de ne pouvoir meintenant accomplyr
ce voyage devers Vostre Majesté; néantmoins qu'aussitost
que l'examen de l'évesque de Roz seroit paraschevé,
la dicte Dame vous dépescheroit sans doubte ung
personnaige d'honneur, et il pensoit que ce seroit milord
de Boucaust.</p>

<p>Despuys, icelluy de Boucaust m'en est venu parler en
une façon si bonne et si pleyne d'honneste desir, que je
ne m'en puys que infinyement bien louer, et m'a dict que
la Royne, sa Mestresse, luy en avoit fort privéement tenu
propos; mais qu'il luy avoit respondu que, de tant qu'il
avoit une foys engaigé son honneur, et encores plus expéciallement
l'honneur de la parolle d'elle, à Voz Majestez,
qu'il aymoit mieulx qu'elle le fist, à ceste heure, mettre dans
la Tour que de le renvoyer en vostre présence, sans vous
aporter l'expresse et bien asseurée conclusion des choses
qui s'attendoient entre vous. Sur quoy elle luy avoit asseuré
qu'il emporteroit un bien ample pouvoir avec luy,
qui seroit expédié soubz son grand sceau, et encores plus
expressément scellé du desir de son affection.</p>

<p>Je continueray, Sire, de réduyre ces propos, le plus
<span class="pagenum"><a id="Page_285"> 285</a></span>
qu'il me sera possible, au poinct que m'avez faict comprendre
de vostre intention, et descouvriray cependant ce
que je pourray de la leur; qui supplie Vostre Majesté de
considérer combien ceste résolution qu'ilz ont faicte, de
vouloir détenir toutjours la Royne d'Escoce en leurs mains,
et oprimer son authorité, les fera précipiter d'envoyer
vollontiers leur secours contre ceulx qui sont pour elle en
Escoce, et cella me mect en peyne que j'ay desjà adviz,
mais non encores assés certain, que la commission est
expédiée à Milord de Housdon de capituler avec ceulx
d'Esterlin, et de leur accorder jusques à quatre mil hommes,
s'ilz les demandent, et aultant qu'il leur sera besoing
d'artillerye, de munitions, d'armes et d'argent, pour parachever
l'entreprinse de Lillebourg. Néantmoins, Sire,
je me conduyray toutjours, entre ces deux divers propos
d'amytié et de querelle, sellon l'instruction de voz précédantes
dépesches, et sellon celles que je recepvray, d'heure
à aultre, de Vostre Majesté.</p>

<p>L'ambassadeur d'Espaigne et le bailly de Flandres, qui
sont icy, sont venuz, despuys deux jours, continuer la
conjoyssance de la victoyre contre le Turcq, à disner en
mon logis, lesquelz m'ont asseuré de la confirmation d'icelle,
bien qu'en ceste court l'on feist grande difficulté de
la croyre, au moins de la croyre si grande; et puis m'ont
dict qu'ils estoient bien marrys du retardement du S<sup>r</sup>
Fiesque, parce que les Anglois pressoient de faire la vante
des merchandises, et ne vouloient croyre que icelluy
Fiesque demeurast à cause que le duc d'Alve ne peult signer
sa dépesche, ny sa commission et articles; néantmoins
qu'il estoit vray qu'il n'y avoit nul aultre empeschement
que celluy là, et qu'il ne pouvoit guières plus
<span class="pagenum"><a id="Page_286"> 286</a></span>
tarder. Et le dict sieur ambassadeur a monstré d'estre en
quelque espérance qu'après la conclusion de cest affaire,
le Roy, son Maistre, l'envoyera résider prez de Vostre
Majesté, ce qu'il desire grandement; et j'ay si bonne
opinion de sa vertu et modération, et de sa bonne conscience,
qu'il ne fera sinon bons offices de paix et d'entretennement
d'amytié, si ceste légation luy est commise.
Et sur ce, etc.  <span class="i2">Ce <span class="roman">xv</span><sup>e</sup> jour de novembre 1571.</span></p>

<p class="p2 left5 smcap">A la Royne.</p>

<p>Madame, en ces propoz que les seigneurs de ce conseil
m'ont tenuz, desquelz je fais mencion en la lettre du Roy,
je considère que, comme ilz n'ont esté vuydes d'affection,
aussi ne me semble il qu'ilz les ayent dictz sans quelque artiffice,
pour les accommoder au temps et au besoing de
leurs affaires: j'estime, Madame, qu'il sera bon que Voz
Majestez se servent aussi et du temps, et des accidantz
qui les pressent, pour les aproprier à l'utillité des vostres.
Je n'ay rien changé, quant au propos de l'alliance, de ma
première responce: c'est que Voz Majestez n'avoient
vollu assoir nul certain jugement sur les articles que M<sup>r</sup>
de Foix vous avoit apportez; ains aviez réservé cella à la
venue de celluy d'entre eulx que la Royne, leur Mestresse,
vous dépescheroit: et, quant à faire une bien estroicte alliance
avec elle, je leur ay bien donné non seulement espérance
mais asseurance qu'ilz l'obtiendroient; et, quant
aulx affaires d'Escoce, qui sont ceulx dont ilz débattent le
plus, que indubitablement ilz les accommoderoient à leur
advantaige avecques Voz Majestez, pourveu qu'ilz y gardassent
le respect de vostre réputation et de l'honneur de
vostre couronne.</p>

<p><span class="pagenum"><a id="Page_287"> 287</a></span>
Or, ay je, Madame, procuré l'ellection du milord de
Boucaust comme le plus à propos, à deffault du comte de
Lestre et de milord de Burgley, que de nul aultre seigneur
de ceste court; mais je crois bien, qu'avant qu'il
parte d'icy, qu'on vouldra sonder s'il pourra raporter nulz
bons effectz de son voyage; dont ne fays doubte que par le
S<sup>r</sup> de Valsingam, ou par le S<sup>r</sup> de Quillegrey à son arrivée,
il n'en soit touché quelque mot à Voz Majestez, et
encores à moy, icy. Dont vous suplie très humblement,
Madame, me prescripre, par voz premières, si j'auray à
continuer en cella le mesmes langaige que j'ay tenu jusques
icy, ou bien y changer quelque chose; affin que je
ne négocie rien qui soit pour aparoyr, peu ny prou, dissemblable,
non d'une parolle seulement, de voz responces et
moins d'une seule minute de voz intentions.</p>

<p>Je ne sçay si ceste princesse et son conseil se vouldront
opiniastrer en la dure résolution, qu'ilz ont faicte, de la
détention de la Royne d'Escoce, car ce seroit quasi vous
couper broche, par ce préjudice, de ne tretter rien plus
avecques eulx de tout le faict des Escouçoys, mais ilz muent
si souvant d'adviz qu'il ne fault moins espérer de leur
changement que de leur résolution; et je croy qu'il sera
bon, Madame, que ceste icy soit seulement cogneue de
Voz Majestez et de Monseigneur, sans encores monstrer
que vous la sachiez, affin qu'on ne trouve estrange que
vous veuillez, nonobstant icelle, entrer en intelligence et
confédération avec la Royne d'Angleterre; et j'espère
qu'il s'y trouvera des moyens honnorables et non trop
mal aysez pour toutes Voz Majestez et pour le repos des
trois royaulmes. Et sur ce, etc.</p>

<p class="right">Ce <span class="roman">xv</span><sup>e</sup> jour de novembre 1571.</p>

<p><span class="pagenum"><a id="Page_288"> 288</a></span></p>

<h2 class="p4 center">CCXIX<sup>e</sup> DÉPESCHE</h2>

<p class="center">&mdash;du <span class="roman">xx</span><sup>e</sup> jour de novembre 1571.&mdash;</p>

<p class="center">(<i>Envoyée exprès jusques à Calais par Laurent de Mar.</i>)</p>

<p class="hanging indent">Procédure contre les seigneurs détenus à la Tour.&mdash;Nouvelles d'Écosse et
d'Irlande.&mdash;Négociation des Pays-Bas.&mdash;Plaintes des Anglais contre les
mesures prises à leur égard à Rouen.</p>

<p class="p2 left5 smcap">Au Roy.</p>

<p>Sire, je vous ay escript, le <span class="roman">x</span><sup>e</sup> de ce moys, les propos
que, deux jours auparavant, la Royne d'Angleterre et
moy avons heu ensemble, et, le <span class="roman">xv</span><sup>e</sup>, je vous ay mandé ce
que, sur iceulx, les seigneurs de ce conseil ont heu despuys
à me remonstrer, avec quelques aultres particullaritez de
ceste court; et meintenant, Sire, j'ay à dire à Vostre Majesté
que la dellibération de vous envoyer un seigneur de
ceste court continue toutjour, ayant seulement esté changée
de milord de Boucaust à maistre Smith et au docteur Vuilson;
et que néantmoins ceste dernière dellibération se prolonge
encores jusques après avoir sceu quel jugement pourra
réuscyr contre ceulx qui sont dans la Tour; ce qui est aussi
ung peu retardé par la malladie de milord de Burgley, lequel,
à cause de la goutte, n'a peu, il y a plus de huict jours, bouger
en façon du monde de son lict. Et cependant les amys de
ces seigneurs détenus ne s'endorment sur les moyens de les
justiffier, et de renverser, s'ilz peuvent, les conseilz de
ceulx qui les veulent oprimer; en quoy se voyent beaucoup
de simultez en ceste court, lesquelles ne sont du tout incogneues
à ceste princesse, qui pourtant s'en donne beaucoup
de peyne, et souvant en entre en grand collère, avec
grosses parolles, contre ceulx d'auprès d'elle qui sont souspeçonnez
<span class="pagenum"><a id="Page_289"> 289</a></span>
de les favoriser ou de leur donner des adviz. L'on
dict qu'après demain, au plus tard, leur cause sera mise
devant les juges, dont se saura, incontinent après, ce qui
en debvra résulter.</p>

<p>L'évesque de Roz est toujours renfermé avec eulx, et
m'a la dicte Dame reffuzé que je puysse envoyer sçavoir
comme il se porte au capitaine de la Tour, ny luy faire demander
s'il a besoing de quelque chose de moy, m'ayant
prié de vouloir surçoyer cest office, encores pour quelques
jours, et que cependant rien ne luy manquera. Et
m'a la dicte Dame mandé que la Royne d'Escoce se
porte fort bien de sa santé.</p>

<p>Au surplus, Sire, millord de Housdon a escript à
Barvyc qu'il a heu adviz comme ung vaysseau de Flandres
est arrivé en Argil, en Escoce, au commancement
de ce moys, avec des munitions et de l'argent pour ceulx
de Lillebourg, mais qu'il ne peult encores bien mander
toutes les aultres particullaritez; possible, Sire, que ce
sera milord de Flemy qui sera arrivé par dellà. Il mande
aussi que, le quinziesme du présent, il seroit prest avec
le mareschal Drury et le capitaine Caje et le capitaine Bricquonel,
et aulcuns aultres, pour aller accomplyr la commission
que la Royne, sa Mestresse, luy avoit commandée
en Escoce, qui est, Sire, comme j'entendz, pour presser
infinyement ceulx de Lillebourg de délaysser le party de leur
Royne; et, s'ilz y font reffuz, qu'il leur face de rigoureuses
menasses et beaucoup d'offres aulx aultres tant de forces
que d'aultres grandz moyens pour les y contraindre. Dont
je vouldrois, de bon cueur, que M<sup>r</sup> Du Croc fût desjà porté
sur le lieu pour les confirmer, et pour faire incliner une
partie des affaires à vostre dévotion; et me semble, Sire,
<span class="pagenum"><a id="Page_290"> 290</a></span>
que l'ellection, qu'avez faicte de luy, est fort bonne, car il
a l'intelligence du pays, et croy qu'il sera esgallement
accepté et aura authorité envers les deux partys.</p>

<p>Les choses d'Yrlande semblent donner encores ung peu
de travailh en ceste court; car, oultre que Fitz Maurice
poursuyt toutjour son entreprinse, et qu'il ne reffuze
plus de venir aulx mains avec ceulx de la garnyson de la
Royne, les ayant desjà battuz par deux foys en la campaigne,
là où auparavant il ne les y osoit aulcunement
attandre, l'on a, d'abondant, prins quelque deffiance du
comte d'Ormont, parce que ses frères demeurent toujour
de l'aultre costé, et que luy s'est de nouveau réconsilié
avec le comte de Quilhdar, qui alloient eulx deux contre-poysant
le crédit l'ung de l'aultre dans le pays, de quoy
les Angloys se servoient, là où, à présent, leur amytié
leur vient estre fort suspecte. Néantmoins icelluy d'Ormont
monstre de vouloir venir icy remonstrer à la dicte
Dame le dangier du pays, affin qu'elle advise d'y pourvoir.</p>

<p>Et, quant aulx différans des Pays Bas, il semble, Sire,
que la victoyre contre le Turcq soit cause que ceulx cy
attendent avec plus de pacience les longueurs du duc
d'Alve; car, sans cella, il est sans doubte qu'ilz eussent
desjà vandu les merchandises qui sont icy en arrest, mais
ilz temporiseront encores jusques à lundy prochain, sur
l'asseurance que les depputez de Flandres leur donnent que,
le trésiesme de ce moys, le S<sup>r</sup> Fiesque a esté dépesché
pour apporter la ratiffication des articles.</p>

<p>Les merchantz de Londres se pleignent infinyement
d'aulcunes visites, impositions, coustumes et contrainctes,
qu'on a de nouveau exigées sur eulx à Roan, et de ce
qu'on va icelles exécutant, à ce qu'ilz disent, avec grand
<span class="pagenum"><a id="Page_291"> 291</a></span>
rigueur, et avec beaucoup d'arrogance et de viollance,
contre leurs facteurs et contre leurs merchandises; de quoy
tout ce royaulme commance fort à se dégouster du traffic
de la France, et avoir ung fort grand regrect à celluy
d'Envers; et la pluspart des merchans, ayans délayssé la
dicte ville de Roan, essayent pour ung temps de s'accommoder
à Dieppe, et y envoyent descharger leurs navyres,
attandant que l'accord des Pays Bas se puysse conclurre,
qui sera de tant plus vollontiers accepté. Ceulx de Roan
aussi se pleignent bien fort des gravesses qu'on leur faict
par deçà, dont, s'il vous playsoit, Sire, qu'il y eust quelque
modération entre les deux villes, je procureroys que
ceste icy ordonnast des depputez pour en convenir avec
ceulx que la ville de Roan y vouldroit ordonner. Qui est
tout ce que, pour ceste heure, j'ay à adjouster à la présente,
laquelle encores, s'il vous playt, Sire, servyra de
responce à celle qu'il vous a pleu m'escripre du <span class="roman">ii</span><sup>e</sup> du présent.
Et sur ce, etc.</p>

<p class="right">Ce <span class="roman">xx</span><sup>e</sup> jour de novembre 1571.</p>

<h2 class="p4 center">CCXX<sup>e</sup> DÉPESCHE</h2>

<p class="center">&mdash;du <span class="roman">xxvi</span><sup>e</sup> jour de novembre 1571.&mdash;</p>

<p class="center">(<i>Envoyée exprès jusques à Calais par le maréchal de Vitré.</i>)</p>

<p class="hanging indent">Procédure contre le duc de Norfolk.&mdash;Gravité que prend l'accusation.&mdash;Lettre
écrite par le duc à Élisabeth pour accuser Leicester.&mdash;Irritation de
Leicester.&mdash;Plaintes de la reine d'Écosse.</p>

<p class="p2 left5 smcap">Au Roy.</p>

<p>Sire, sellon que la Royne d'Angleterre a desiré d'estre
advertye de l'estat des choses d'Escoce et du faict des
<span class="pagenum"><a id="Page_292"> 292</a></span>
Pays Bas, premier que de résouldre le partement de celluy
qu'elle dellibère d'envoyer devers Vostre Majesté, il est
advenu que, d'un costé, milord de Housdon luy a escript
que les seigneurs escouçoys des deux partys sont en très
bons termes de s'accorder ensemble, et qu'il ne reste
guières à présent chose entre eulx qui ne se puysse facillement
accommoder, mais ne mande les particullaritez; et,
de l'aultre costé, elle a sceu que le S<sup>r</sup> Fiesque est desjà
deçà la mer avec tout pouvoir et ample ratiffication des
articles. Je ne sçay si, sur le poinct que la restitution se
debvra faire, il aparoistra encore quelque chose de nouveau.</p>

<p>Le faict seulement de ceulx qui sont dans la Tour retient
ung peu les choses en suspens, néantmoins il se poursuyt
avec grand dilligence, despuys que milord de Burgley est
relevé de sa goutte; et dict on que, de la confession de
eulx, et mesmement de celle de l'évesque de Roz, résulte
desjà assés qui suffit pour faire voir à Vostre Majesté,
et à toute la Chrestienté, que ceste princesse a heu grande
occasion de procéder ainsy rigoureusement qu'elle a faict
contre eulx; dont je m'en raporte bien à ce qui en est.
J'espère que, dans bien peu de jours, le voyage de mestre
Smith se résouldra, et que je sçauray le jour que luy, ou
bien quelque aultre, si, d'avanture, l'on change encores
une foys d'ambassadeur, debvra partyr.</p>

<p>J'entendz que le duc de Norfolc a escript une lettre de
son faict à la Royne d'Angleterre, en laquelle il allègue
le comte de Lestre, qui en reste si offancé que, là où auparavant
il monstroit de luy estre amy, il semble, à ceste
heure, qu'il luy veuille estre bien fort adversayre; ce qui
luy pourra beaucoup nuire.</p>

<p>La Royne d'Escoce m'a faict, à grand difficulté, entendre
<span class="pagenum"><a id="Page_293"> 293</a></span>
de ses nouvelles, et me mande qu'elle a beaucoup
à faire à se meintenir en santé, pour les grandz
ennuys qu'elle sent, et par faulte d'exercice, et aussi
qu'on ne cesse, toutz les jours, d'excogiter nouvelles rudesses
contre elle; ce qui lui faict, après Dieu, invoquer
à toute heure la faveur et protection de Vostre Majesté,
et vous adresser toutes ses larmes comme à son
seul reffuge, affin qu'il vous playse avoir compassion de ses
misères et de celles de ses bons subjectz; et qu'au reste
elle trouvera moyen de m'escripre encores plus amplement
par aultre voye. J'entendz qu'elle a envoyé une lettre à
ceste Royne, et qu'on a dépesché, sur l'audition de l'évesque
de Roz, un secrétaire devers elle, pour avoir la vériffication
de quelque faict.</p>

<p>L'on dict que le comte de Montgomery est arrivé à
Plemue, ou qu'il y doibt bientost descendre, et qu'on l'attand
en la mayson de sir Arthus Chambernant, visadmyral
du Ouest, de quoy se fait divers discours en ceste court;
tant y a que j'entendz que c'est pour faire quelque mutuel
parantaige entre ses enfans et ceulx du dict Chambernant.
Sur ce, etc. <span class="i2">Ce <span class="roman">xxvi</span><sup>e</sup> jour de novembre 1571.</span></p>

<p><span class="pagenum"><a id="Page_294"> 294</a></span></p>

<h2 class="p4 center">CCXXI<sup>e</sup> DÉPESCHE</h2>

<p class="center">&mdash;du dernier jour de novembre 1571.&mdash;</p>

<p class="center">(<i>Envoyée jusques à Calais par Richard Jary de Beaumont.</i>)</p>

<p class="hanging indent">Déclaration qu'il y a lieu de poursuivre le duc de Norfolk comme criminel de
lèze-majesté.&mdash;Appareil dressé pour son exécution, avant même qu'il ait
pu être jugé.&mdash;Crainte que l'évêque de Ross ne coure également péril de
la vie.&mdash;Nouvelles d'Écosse.&mdash;Négociation des Pays-Bas.&mdash;Arrivée à
Londres du comte de Montgommery.&mdash;Nécessité de faire quelque démonstration
en faveur de Marie Stuart et du duc de Norfolk.</p>

<p class="p2 left5 smcap">Au Roy.</p>

<p>Sire, voyant que la Royne d'Angleterre et les seigneurs
de son conseil estoient merveilleusement occupez à faire
parachever, sur la fin de ce terme, le procès contre les
seigneurs qui sont dans la Tour, je me suys, pour sept ou
huict jours, fort vollontiers déporté d'aller rien négocier
avec elle ny avec eulx, mesmes que je n'ay heu guières
grand argument pour le faire, et qu'il m'a semblé qu'ilz
vouloient voyr le fondz de ce faict, premier que d'en entamer
ung nouveau; et aussi que j'ay bien vollu, Sire,
vous réserver l'advantaige de ne les aller requérir de ce
dont j'estime qu'ilz doibvent venir recercher Vostre Majesté,
qui est de vostre amytié et de vostre intelligence. Et
cependant j'ay sceu que, voulantz par trop aproffondir le
dict affaire d'iceulx seigneurs, ilz ont faict que les partz,
qui aspirent à la succession de ceste couronne, se sont ressucitées
plus vifves que jamais, et que les principaulx s'esforcent
en ceste court, par toutz les moyens qu'ilz peuvent
et sans y espargner aulcune sorte d'artiffice, d'y
faire incliner les choses, chacun sellon qu'il estime pouvoir
servyr à fortiffier et advancer sa prétention; en quoy ilz
meslent encores et la France et l'Espaigne, et tiennent
<span class="pagenum"><a id="Page_295"> 295</a></span>
ceste princesse si irrésolue entre les deux, sans toutesfoys
le luy donner à cognoistre, qu'elle ne sçayt auquel se debvoir
bonnement résouldre, d'où vient qu'elle va ainsy, dilayant
de jour en jour, et changeant souvant d'ellection
de celluy qu'elle veult envoyer; et croy encores que quelquefoys
ilz la rendent incertaine si elle vous en doibt envoyer
pas ung: tant y a que le mieulx que je pourray,
sans indignité, luy recorder sa promesse, j'essayeray de
la conduyre à l'acomplir.</p>

<p>Mècredy dernier, l'examen des dicts seigneurs prisonniers
a esté miz, suyvant l'ordre du pays, devers quatre
chevalliers, quatre escuyers et quatre bourgeois, lesquelz,
à ce que j'entendz, ont arbitré qu'en celluy du duc se
trouvent aulcuns articles qui doibvent estre proposez comme
cas de lèze majesté à ceulx qui les jugeront, et qu'il n'appert
encores assés clairement qu'il soit ainsy en nul des
aultres. Le lundy ensuyvant, l'on a commancé, avant jour,
avec les flambeaux, de travailler à dresser ung eschaffault
et une potance à la place devant la Tour, et court ung
bruict sourd par la ville que c'est pour y exécuter le dict
duc le premier; et y en a qui disent qu'on en fera aultant
de l'évesque de Roz, comme estant le principal autheur de
la rébellion. J'ay desjà, au nom de Vostre Majesté, incisté
à la dellivrance de ce segond, et sçay que sur cella il a
esté une foys arresté en ce conseil qu'encor qu'on eust de
quoy procéder criminellement contre luy, que néantmoins
l'on s'en déporteroit; mais ilz sont si muables et sont tant
anymez en cest affaire, et ont si peu de respect aulx qualitez
du S<sup>r</sup> de Roz, qui est ambassadeur et évesque catholique,
que je ne suys sans peyne et sans quelque doubte
de luy.</p>

<p><span class="pagenum"><a id="Page_296"> 296</a></span>
Milord de Housdon a de rechef escript que les seigneurs
des deux partys en Escoce continuent de faire plusieurs
assemblées et conférances pour parvenir à ung bon accord,
et qu'il y a grand espérance qu'ilz se paciffieront. J'entendz
qu'il a esté mandé aulx capitaines de Barvyc, et de
la frontière du North, de faire la reveue de leurs gens, et
que, si quelques ungs avoient coulé en Escoce, qu'ilz les
révoquent. Et aulx recepveurs des quatre provinces, plus
voysines de la dicte frontière, qui debvoient porter les deniers
de ce quartier à Barvyc, a esté contremandé qu'ilz
en envoyent la moytié icy, et que, de l'aultre moictié,
laquelle monte à vingt six mil escuz ou envyron, ilz advisent
d'en contanter la garnyson de la dicte frontière.</p>

<p>Le S<sup>r</sup> Fiesque est attandant le passaige à Callais, il y a
plus de dix jours, ou au moins faict l'on semblant qu'il y
soit, et que la tempeste et le vent contraire l'empeschent
de passer. Cela est cause qu'on n'a touché à la vante des
merchandises, et se monstre icy ung fort grand et général
desir que ces différans avec les Pays Bas se puyssent
accorder. Sur ce, etc.</p>

<p class="right">Ce <span class="roman">xxx</span><sup>e</sup> jour de novembre 1571.</p>

<p class="p2 center small"><i>Par postille à la lettre précédente.</i></p>

<p class="p2 font90">Despuys la présente escripte, j'ay adviz que milord de Housdon
a escript comme les depputez de ceulx d'Esterlin sont arrivez à
Barvyc, pour tretter de leurs affaires avecques luy, qui monstre qu'ilz
ne tendent à s'accorder avec ceulx de Lillebourg, et qu'il est allé
quelques monitions du dict Barvyc au Petit Lith, et que de Lillebourg
on a dépesché quelque personnaige de qualité devers Vostre
Majesté. Le comte de Montgomery est arrivé, despuys au soir bien
tard, en ceste ville.</p>

<p><span class="pagenum"><a id="Page_297"> 297</a></span></p>

<p class="p2 left5 smcap">A la Royne.</p>

<p>Madame, encor qu'entre plusieurs propos, dont j'ay heu
à tretter avec la Royne d'Angleterre du faict de l'Escoce
et des Escoussoys, je luy aye nomméement, et en termes
bien exprès, de la part de Voz Très Chrestiennes Majestez,
vifvement incisté de vouloir ordonner ung bon et
honneste trettement à la Royne d'Escoce, et mettre l'évesque
de Roz, son ambassadeur, en liberté, je crains
néantmoins, Madame, que, de tant qu'on voyt la pouvre
princesse estre toutjour fort estroictement tenue, et l'évesque
en dangier de sa vie, qu'aulcuns vouldront estimer
que n'avez assez fermement employé vostre authorité et
crédict envers ceste princesse pour y remédier, mesmement
si l'on procède contre la personne du dict évesque.
En quoy, Madame, si voz Majestez estiment qu'il s'y doibve
faire par elles mesmes quelque plus vif office par dellà envers
l'ambassadeur d'Angleterre, ne fault doubter qu'il ne
serve grandement; ou bien, si me commandez de le faire
icy, je mettray peyne d'y suyvre entièrement vostre intention,
et me garder, le mieulx que je pourray, de n'altérer
rien en celle de la Royne d'Angleterre; me trouvant aussi
en peyne comme user pour le duc de Norfolc, au cas qu'il
soit jugé à mourir, car il a l'ordre du Roy, et n'est en ce
dangier, où il se trouve, que pour avoir vollu ayder les affaires
de la Royne d'Escoce: dont vous playrra, Madame,
me commander, tout à temps, ce que jugerez estre bon là
dessus, car l'on luy faict la poursuyte si vifve et si secrecte
que je crains qu'on verra plus tost son exécution
qu'on n'entendra qu'il ayt esté condempné. Et sur ce, etc.</p>

<p class="p4 center">Ce <span class="roman">xxx</span><sup>e</sup> jour de novembre 1571.</p>

<p><span class="pagenum"><a id="Page_298"> 298</a></span></p>

<h2 class="p4 center">CCXXII<sup>e</sup> DÉPESCHE</h2>

<p class="center">&mdash;du <span class="roman">v</span><sup>e</sup> jour de décembre 1571.&mdash;</p>

<p class="center">(<i>Envoyée jusques à Calais par le sire Guillem Quincayt, escoussois.</i>)</p>

<p class="hanging indent">Accueil fait par Élisabeth à M<sup>r</sup> de Montgommery.&mdash;Nouvelles d'Écosse.&mdash;Négociation
des Pays-Bas.&mdash;Bruit répandu à Londres que l'on se prépare
en France à envahir la Flandre.&mdash;Départ de M<sup>e</sup> Smith désigné pour
passer en France.&mdash;Libelle publié à Londres contre la reine d'Écosse.</p>

<p class="p2 left5 smcap">Au Roy.</p>

<p>Sire, il a faict ung si contraire temps, l'espace de dix
jours, à passer par deçà, que, jusques au premier de ce
moys, le S<sup>r</sup> de Vassal n'a peu arriver icy, lequel m'a rendu
les lettres du <span class="roman">xv</span><sup>e</sup> du passé, et avec icelles m'a informé
d'aulcunes choses, que Voz Majestez luy avoient donné
charge de me dire; sur lesquelles j'envoye présentement
devers la Royne d'Angleterre pour luy demander audience,
et, incontinent après que j'auray parlé à elle, je ne fauldray,
Sire, de vous mander tout ce qu'elle m'aura respondu.
Cependant je diray à Vostre Majesté qu'elle a faict
une fort bonne et fort favorable réception à M<sup>r</sup> le comte
de Mongomery, et a heu de longs et privez propos avecques
luy, et l'a faict fort caresser et bien tretter en sa
court, et veult, à ce que j'entendz, avoir sa fille avec elle,
et que le filz de sir Arthur Chambernant, qui l'a espousée,
aille résider quelque temps en France pour aprendre la
langue et les honnestes meurs du pays. Le dict sieur comte
est venu conférer avecques moy, premier que d'aller trouver
la dicte Dame, avec grande démonstration de bonne
affection au service de Vostre Majesté, et m'a prié de luy
monstrer en quoy il se pourroit employer icy pour vous en
<span class="pagenum"><a id="Page_299"> 299</a></span>
faire; qui ay esté bien ayse, Sire, qu'il en ayt usé ainsy,
affin que ceulx cy cognoissent que toutz voz subjectz se
vont de plus en plus réunissant, et se rangent à l'affection
et obéyssance de Vostre Majesté; et n'ay poinct reffuzé de
luy monstrer comme il pourroit mieulx dresser ses propos
pour les faire servyr au bien de voz affaires. Lequel, au
retour de Grenvich, m'est venu racompter aulcunes particullaritez
que la dicte Dame et ceulx de son conseil luy
ont dictes, qui tendent à faire une fort estroicte amytié
avecques Vostre Majesté, nonobstant qu'ilz soient, à ce
qu'ilz disent, meintenant recerchez, aultant qu'il est possible,
du costé d'Espaigne; mais c'est o<a name="FNanchor_17" id="FNanchor_17" href="#Footnote_17" class="fnanchor">[17]</a> condition que
ne les pressiez de se dessaysir jamais de la personne de la
Royne d'Escoce, car ne pourroient espérer qu'il y eût une
seulle heure de repos en ce royaulme, aussitost qu'elle seroit
restituée au sien, et qu'ilz craignent qu'en ce poinct je
leur soys fort contraire. Le dict S<sup>r</sup> de Mongomery s'en retourne
aujourd'huy, et va repasser à Dièpe, dont je mettray
peyne, cy après, d'entendre s'il aura rien plus négocié par
deçà.</p>

<p>La dellibération continue bien toutjour d'envoyer maistre
Smith en France, mais cella n'est encores ni bien conclud
ny bien arresté. J'en tretteray avec la dicte Dame,
pour vous en pouvoir, par mes premières, mander quelque
certitude, avec ses aultres responces qu'elle me fera.</p>

<p>Il se dict icy plusieurs choses d'Escoce, néantmoins je
n'adjouxteray rien à ce que Vostre Majesté en pourra veoir
par l'extrêt d'une lettre que le S<sup>r</sup> de Vérac m'a escripte,
du <span class="roman">xii</span><sup>e</sup> du passé, sur laquelle je diray seulement deux choses
<span class="pagenum"><a id="Page_300"> 300</a></span>
à Vostre Majesté: l'une est que je n'ay point forny
les deux mil deux centz escuz à l'homme qu'il me mandoit,
parce que je n'en ay ny le moyen ny vostre commandement
de le faire, mais je l'ay renvoyé le mieulx satisfaict
de parolle que j'ay peu vers M<sup>r</sup> de Glasco et de Puiguillen;
qui a monstré d'en estre contant, et est personnaige de
considération, qui semble entendre assés bien l'estat du
pays, et asseure que, si quelcun de grande qualité y
passe, lequel veuille bien tretter en vostre nom la paciffication
entre les seigneurs des deux partys, qu'ilz s'y rangeront;
la segonde est que la principalle importance de tout le
faict de vostre service par dellà semble estre à bien conserver
le capitaine Granges, qui a le chasteau et la ville
de Lillebourg entre mains; et pourtant je desire, Sire, que
renvoyez son frère le mieulx expédié et le plus contant que
Vostre Majesté le pourra faire.</p>

<p>Le S<sup>r</sup> Fiesque est arrivé, lequel donne toute espérance
de l'accord, et encores des aultres accommodemens
qui doibvent suyvre le dict accord; l'on verra dans peu de
jours ce qui en réuscyra. Il semble que le S<sup>r</sup> de Valsingam
ayt escript que Vostre Majesté envoye des gens de guerre
en Picardie, et que l'ambassadeur d'Espaigne s'est retiré
en Flandres sans avoir prins congé, ce que ceulx cy présument
estre ung argument de guerre; tant y a qu'on ne
m'en a point encores parlé. Et sur ce, etc.</p>

<p class="right">Ce <span class="roman">v</span><sup>e</sup> jour de décembre 1571.</p>

<p class="p2 font90">Ainsy que je fermois la présente, la Royne d'Angleterre m'a
mandé que celluy qui doibt aller en France, est desjà dépesché,
mais que, pour quelques occasions, il n'en fault faire bruict.</p>

<p><span class="pagenum"><a id="Page_301"> 301</a></span></p>

<p class="p2 left5 smcap">A la Royne.</p>

<p>Madame, j'espère aller trouver la Royne d'Angleterre,
demain après diner, et ne fauldray de luy incister vifvement,
et néantmoins le plus gracieusement qu'il me sera possible,
au nom de Voz Très Chrestiennes Majestez, qu'elle veuille
faire suprimer le livre, qui a esté imprimé en ceste ville
contre l'honneur de la Royne d'Escoce<a name="FNanchor_18" id="FNanchor_18" href="#Footnote_18" class="fnanchor">[18]</a>, lequel livre a esté
réimprimé de nouveau en anglois, avec l'adjonction de
quelques rithmes françoises, qu'on impute à la dicte Dame
qu'elle les a composées, qui sont pires que tout le demeurant
du livre. Dont requerray, Madame, que la censure
des deux se face tout à la foys, et n'obmettray les aultres
particullaritez qui concernent la Royne d'Escoce et les Escoçoys,
ny de sonder, s'il m'est possible, à quoy réuscyroit
l'office, que M<sup>r</sup> de Glasco desire que Voz Majestez facent,
d'envoyer icy ung gentilhomme tout exprès pour les affaires
de la dicte Royne, sa Mestresse, ny s'il seroit honnorable
pour Voz Majestez, et utille pour elle, de le faire; car,
quant à estre agréable, j'ose desjà bien asseurer, Madame,
qu'il ne le sera nullement à la Royne d'Angleterre. Tant y
a que je réserve de m'en esclarcyr mieulx sur les propos
que j'entendray d'elle mesmes, et d'en esclarcyr après Voz
Majestez par les premières que je leur feray. Et sur ce, etc.</p>

<p class="right">Ce <span class="roman">v</span><sup>e</sup> jour de décembre 1571.</p>

<p><span class="pagenum"><a id="Page_302"> 302</a></span></p>

<h2 class="p4 center">CCXXIII<sup>e</sup> DÉPESCHE</h2>

<p class="center">&mdash;du <span class="roman">x</span><sup>e</sup> jour de décembre 1571.&mdash;</p>

<p class="center">(<i>Envoyée exprès jusques à la court par le S<sup>r</sup> de Sabran.</i>)</p>

<p class="hanging indent">Audience.&mdash;Vives assurances d'amitié données à Élisabeth qui l'ont déterminée à
envoyer M<sup>e</sup> Smith en France.&mdash;Discussion des affaires d'Écosse entre la
reine et l'ambassadeur.&mdash;Refus d'Élisabeth d'ordonner la suppression du
libelle publié contre Marie Stuart.&mdash;Objet de la mission de M<sup>e</sup> Smith.&mdash;<em>Mémoire
général.</em> Instructions données à M<sup>e</sup> Smith pour renouer la négociation
du mariage, ou former un traité d'alliance.&mdash;Conduite que l'on
doit tenir en France à son égard.&mdash;Conditions sous lesquelles on peut espérer
de traiter pour la reine d'Écosse.</p>

<p class="p2 left5 smcap">Au Roy.</p>

<p>Sire, quant le S<sup>r</sup> de Fiesque et le mareschal Drury
ont esté arrivez, l'ung, d'un costé, de Flandre, et l'aultre
d'Escoce, ceulx, qui jusques icy avoient retardé le voyage
de maistre Smith pour France, n'ont heu sur quoy davantaige
le prolonger, mais j'ay esté de fort bonne part
adverty qu'ilz se sont esforcez de me faire plusieurs traverses
en ceste court pour divertyr la Royne d'Angleterre
d'entrer en aulcune intelligence avec Vostre Majesté; et
ont essayé avec deniers contantz, et par présens et grandes
promesses, de gaigner, et, possible, avoient desjà gaigné
aulcuns des principaulx d'auprès d'elle, qui sont non seulement
cogneuz parciaulx de la mayson de Bourgogne,
mais encores plus expressément ce peu qu'il y en a qui
ont affection à la France, pour tenir la main qu'elle condescendît
à l'accord des Pays Bas sellon les articles du
duc d'Alve, et luy imprimer des scrupules de Vostre Majesté,
de ce que j'avois envoyé des lestres et des messagiers
jusques à Lillebourg durant le siège, pour faire que
ceulx de dedans s'opiniastrassent à le bien soubstenir, et
<span class="pagenum"><a id="Page_303"> 303</a></span>
despuys pour les destorner de la pratique que milord de
Housdon, milord Escrup et le dict mareschal menoient
pour les ranger au party qu'elle prétend establyr par dellà;
de quoy, à la vérité, elle a esté bien marrye.</p>

<p>Et ayant heu encores à parler meintenant à la dicte
Dame de ces particullaritez de la Royne d'Escoce, et
nomméement de la suppression de ces livres qui ont esté
imprimez contre elle, jouxte vostre dépesche du <span class="roman">xv</span><sup>e</sup>
du passé, j'ay estimé, Sire, qu'il m'estoit besoing de
luy mesler quelques aultres gracieulx propos qui fussent
pour la retenir et la faire bien persévérer vers vostre
Majesté; et pourtant je me suys servy de ce qu'elle
mesmes, en la dernière audience, m'avoit dict bien fort
à la louange de Vostre Majesté et de la Royne, vostre
mère, et de Monseigneur; et l'ay asseurée que toutz trois
aviés prins de fort bonne part les honnorables propos qu'elle
avoit particullièrement tenuz d'ung chacun; et que la
Royne, pour son regard, me commandoit de luy dire
qu'il ne se pouvoit rien ymaginer d'office de bonne s&oelig;ur,
ny de bonne cousine, ny encores de vrayement bonne
mère, que la dicte Dame ne les deubt toutz attandre et
espérer d'elle, avec habondance d'amour et avec le respect,
et honneur, qu'elle sçavoit bien qui estoient deubz
à sa grandeur et aux excellentes qualitez que Dieu avoit
mises en elle, et que Monseigneur mettoit au plus hault
compte de sa félicité, l'estime qu'elle avoit de luy; qui
pourtant desiroit de pouvoir employer ainsy sa personne
pour son service qu'il peult mériter ceste grande faveur:
et Vous, Sire, sur ce qu'elle m'avoit dict qu'il y avoit
beaucoup de valleur et de vertu en vous, et que nomméement
vous abondiez d'intégrité, de droicture et de vérité,
<span class="pagenum"><a id="Page_304"> 304</a></span>
aultant qu'il convenoit à un prince d'honneur d'en avoir,
que vous me commandiez de la remercyer infinyement de
ce tant favorable et advantaigeux jugement qu'elle faisoit
de Vostre Majesté, qui vous augmentoit le desir d'estre
et devenir tel comme elle vous estimoit, si d'avanture
vous n'y estiez desjà parvenu, et que vous ne la pouviez
plus grandement récompenser de ceste sienne bonne opinion
que par l'avoir toute semblable d'elle et en telle
perfection de vertu et d'honneur, comme il se pouvoit
ymaginer d'une des plus accomplyes princesses du monde;
et que c'estoit sur ce très solide fondement de la mutuelle
bonne estime de la vertu l'ung de l'aultre, que vous desiriez
voir principallement establye vostre mutuelle amytié et
que pourtant vous acceptez de très bon cueur celle qu'elle
vous offriroit de sa part, et lui promettez de mesmes la
vostre très parfaicte, et de demeurer fermement résolu
en icelle, tant que vous vivriez, et de la luy rendre encores
perdurable à vostre couronne et entre voz deux
royaulmes, en toutes les meilleures sortes qu'il seroit en
vous de le pouvoir faire.</p>

<p>Duquel propos, Sire, la dicte Dame a monstré qu'elle
restoit fort consolée et merveilleusement contante, et me
l'a faict redire une seconde foys; puys m'a demandé si
elle trouveroit celle correspondance en Vostre Majesté,
dont je l'asseuroys. A quoy ayant adjouxté toute la confirmation
qu'il m'a esté possible, elle m'a dict qu'elle ne
vouloit, pour ceste heure, rendre qu'un simple grand mercys
pour ce message, encor qu'il fût le plus grand, le meilleur
et le plus desiré, qui luy eust sceu advenir, mais que sur
icelluy, qui qu'en deust parler, elle dépescheroit le lendemain,
sans plus de dilay ny remises, maistre Smith devers
<span class="pagenum"><a id="Page_305"> 305</a></span>
Vostre Majesté, lequel auroit charge de vous en remercyer
davantaige, et de vous dire aulcunes aultres choses
de sa part, desquelles s'asseuroit que Voz Majestez
Très Chrestiennes en demeureroient très contantes.</p>

<p>Et après, nous sommes miz à débattre bien paysiblement
les particullaritez qui concernoient la Royne d'Escoce,
et nomméement la supression des livres qui ont esté
imprimez au préjudice de son honneur; en quoy la dicte
Dame m'a asseuré qu'iceulx livres venoient de l'impression
d'Escoce et d'Allemaigne, et non de Londres, et
m'a allégué des occasions pourquoy elle ne debvoit commander
qu'ilz fussent suprimez, et que maistre Smith
vous en satisferoit davantaige. Puis m'a reproché les
lettres et messages que j'avois mandé à Lillebourg, et si
je voulois entreprendre de luy estre ainsy contraire.</p>

<p>Je luy ay respondu que je n'avois de rien plus esloignée
mon intention que de norrir division et contrariété entre
Vostre Majesté et elle, mais que je luy voulois tout librement
confesser que, si j'avois peu quelque chose en faveur
de ceulx qui maintiennent vostre party en Escoce,
que indubitablement je l'avois faict; et que je ne vouldrois
en cella espargner ma vie, non que luy dényer que je n'y
vollusse employer quelque office de mon debvoir; mais
qu'elle se moquoit de moy: car elle donnoit bon ordre
qu'il ne pouvoit aller, ny venir, aulcunes lettres ny messages,
de vostre part, par dellà.</p>

<p>Et ainsy m'estant licencié gracieusement de la dicte
Dame, maistre Smith est venu, le jour après, me trouver,
desjà tout expédié d'elle et des seigneurs de ce conseil;
qui m'a asseuré qu'il emportoit de quoy pouvoir conclure, ou
par alliance, ou par ligue, une bonne et bien estroicte amytié
<span class="pagenum"><a id="Page_306"> 306</a></span>
avec Vostre Majesté et avecques la France, s'il vous
playsoit, Sire, y procéder, ceste foys, à bon esciant. Je luy
ay respondu qu'il trouveroit une parfaictement bonne disposition
en Voz Majestez Très Chrestiennes, qui vous attandiez,
à ce coup, de voir réuscyr quelque effect de tant
de bonnes parolles du passé, et que son voyage, s'il ne
tenoit à luy, seroit indubitablement très utille à ces deux
royaulmes; et luy ay offert ung des miens pour l'accompaigner,
et pour le faire bien recepvoir par dellà, qui a
monstré qu'il le desiroit infinyement; dont luy ay baillé le
S<sup>r</sup> de Sabran, lequel, sellon le loysir que j'ay heu de le
pouvoir instruyre, vous informera, Sire, d'aulcunes choses
qui s'entendent, et qui estoient en termes en ceste
court, sur la dépesche du dict S<sup>r</sup> Smith, et aussi de ce qui
résulte, jusques à ceste heure, de la négociation que milord
de Housdon a faicte avec les Escouçoys, pareillement de
l'estat de la Royne d'Escoce, et comme se retrouvent à
présent ceulx de Lillebourg, avec aulcunes aultres particullaritez
bien expécialles, qui me semblent importer assés
que Vostre Majesté les sache, premier que de tretter avec
le dict S<sup>r</sup> Smith. Sur ce, etc.</p>

<p class="right">Ce <span class="roman">x</span><sup>e</sup> jour de décembre 1571.</p>

<p class="p2 center small">INSTRUCTION AU S<sup>r</sup> DE SABRAN.</p>

<div class="font90">
<p>Je prie Leurs Majestez d'entendre ces aultres particularitez, que j'ay baillées
sommairement, et en haste, au S<sup>r</sup> de Sabran, pour leur dire:</p>

<p>Que ce n'est sans besoing que la Royne d'Angleterre cerche meintenant
l'amytié du Roy, mais, quant elle verra se pouvoir mointenir
sans icelle, ny elle s'y vouldra davantaige obliger, ny quicter celle
du Roy d'Espaigne, ains demeurer, ainsy qu'elle est, sans rien
innover entre les deux; dont, pendant qu'elle est en doubte de
l'austre costé, il est expédiant que, de celluy du Roy, elle soit pressée
de passer oultre avecques luy.</p>

<p><span class="pagenum"><a id="Page_307"> 307</a></span>
Maistre Smith, à ce que j'entendz, poursuyvra les propos du mariage,
et toutes les intelligences, que j'ay icy, concourent à ce que
ceste princesse y est à présent bien disposée, et le comte de Lestre,
et milord de Burgley, qui s'y monstrent affectionnez, disent qu'on
s'eslargira sur le poinct de la religion, mais ne se layssent entendre
commant; et semble que le dict S<sup>r</sup> Smith le débattra fort. Dont, sellon
les termes où l'on en est de présent, sera bon de monstrer
que, pour n'espérer jamais fin en celle dispute de la religion,
qu'on n'ose plus en parler, et par ainsy, gardant chacun son advantaige
de ce qu'il en a dict, mesmes qu'on ne vouldroit sans nouvelle
instance en offrir jamais rien davantaige de ce costé, sera bien
faict qu'on passe incontinent à l'aultre poinct, qui est de la ligue.</p>

<p>Lequel nous est icy assés contradict de plusieurs qui ont authorité,
et qui, avec l'affection qu'ilz ont au contraire, allèguent beaucoup
de raysons qui sont pour les anciennes alliances, et pour ne les
debvoir quicter pour des nouvelles; en quoy intervient encores
des présens, des promesses et des persuasions grandes, du costé
d'Espaigne.</p>

<p>Mais la bonne opinion qu'on a de la vertu et intégrité du Roy,
l'estime de Monseigneur, la grande espérance de M<sup>r</sup> le duc, l'observance
de l'éedict de paciffication, les choses d'Escoce, les mutuelles
offances d'entre le Roy d'Espaigne et ceulx cy, (et qu'ilz
jugent que, s'il meurt, toutz ses estats, par faulte d'hoyr, qui soit
en aage pour les régir, seront incontinent en trouble), font que plusieurs
conseillent ouvertement à ceste princesse la ligue avecques la
France.</p>

<p>Et à cella ayde beaucoup que, tant plus l'on va aprofondissant les
souspeçons contre ces seigneurs qui sont dans la Tour, plus l'on
trouve que l'affaire s'estand bien loing, que presque toutz les principaulx
catholiques de ce royaulme sont aulcunement de l'intelligence,
mais bien peu de protestans meslez; que le tout s'est dressé
par les fuytifz qui sont en Flandres, et que l'ambassadeur d'Espaigne,
qui est icy, y a tenu la main; dont semble que, pour ces occasions,
ilz soyent pour conclurre à bon esciant la ligue avecques
le Roy.</p>

<p>Le dict S<sup>r</sup> Smith a charge de renvoyer incontinent ung des siens
par deçà, aussitost qu'il aura cogneu de quelle vollonté sont à présent
Leurs Majestez, ou vers l'alliance, ou vers la ligue; et semble
qu'on entretiendra le S<sup>r</sup> Fiesque en diverses négociations, et qu'on
temporisera la résolution des choses d'Escoce jusques allors; mesmes
<span class="pagenum"><a id="Page_308"> 308</a></span>
ne deffault qui m'a donné adviz que le voyage du dict Smith n'est à
aultres fins que pour faire plyer le duc d'Alve à plus doulces condicions,
et pour amuser le Roy qu'il ne pourvoye au faict de l'Escoce; tant
y a que de donner au dict S<sup>r</sup> Smith, aussitost qu'il arrivera, bonne
espérance des choses qu'il desirera, cella pourra traverser beaucoup
toutes aultres contraires négociations, et faire bien acheminer celle
que le Roy desire faire avecques ceste Royne.</p>

<p>Il y en a icy qui considèrent beaucoup de grandes utillitez à faire
ceste ligue, et les mesurent par les grandz dommaiges et empeschemens
qui, pour le passé, sont advenuz à la France, quant l'Angleterre
luy a esté ennemye, et que ce sera ung non petit accez à la
grandeur d'eulx, de se fortiffier meintenant de ceste alliance, tant par
mer que par terre, et la soubstraire au Roy d'Espaigne; mesmes
qu'il est dangier que la ligue d'Itallie ne tourne à la fin au préjudice
de Sa Majesté Très Chrestienne, et, si elle va prospérant, que
bientost l'on ne chasse toutz ses partisans hors d'Itallie, là où, si
ceste ligue avec la Royne d'Angleterre se conclud, l'on le craindra
et respectera aultant et plus qu'on a faict jamais nul de ses prédécesseurs.</p>

<p>Mais il semble qu'il n'y a nul plus honneste fondement, sur lequel
se puysse dresser ceste ligue, ny plus esloigné de jalouzie et
de souspeçon aulx aultres princes, ny plus aprouvé de toutz les Catholiques,
tant de ce royaulme que de toute la Chrestienté, que sur
les accommodemens des affaires de la Royne d'Escoce et de son
royaulme; à quoy semble bien que ceux de ce conseil prétendent,
et qu'ilz entendent de faire une confédération entre les trois
royaulmes;</p>

<p>Mais c'est en confirmant l'authorité du jeune Roy en Escoce, et
suprimant du tout celle de la Royne, sa mère, et voulant retenir perpétuellement
la dicte Dame en leurs mains, qui seroient condicions
peu honnorables pour le Roy, et ausquelles se trouveroit de grandes
difficultez et beaucoup de contradisans.</p>

<p>Et semble bien que, pour le moins, l'authorité de la dicte Dame,
avec l'association de son filz à la couronne, doibt estre restablye, et
que une forme de gouvernement soit dressé des seigneurs de la noblesse,
aultant de l'ung party que de l'aultre, pour régir le pays,
attandant le retour de leur Royne et la majorité du jeune Roy, et
qu'il soit faict un compromiz entre les deux Roynes d'Angleterre et
d'Escoce, pour déterminer leurs différans par ung bon tretté: et cependant
soit pourveu à ce que la Royne d'Escoce ayt ung honnorable
<span class="pagenum"><a id="Page_309"> 309</a></span>
trettement, et soit tenue en quelque honneste liberté, ses serviteurs
remiz auprès d'elle, son ambassadeur eslargy et admiz à continuer
sa charge, o<a name="FNanchor_19" id="FNanchor_19" href="#Footnote_19" class="fnanchor">[19]</a> condition toutesfoys que la dicte Royne d'Escoce, ny
ses ministres, ne mèneront aulcune pratique, ny dehors ny dedans ce
royaulme, au préjudice de la Royne d'Angleterre; et que mesmes
elle baillera ostages de ne s'en aller cependant hors d'icy, sans le
congé de la dicte Royne d'Angleterre.</p>

<p>Il est vray que, quant à capituler des dictes condicions, qui concernent
la dicte Royne d'Escoce et les Escouçoys, eulx mesmes vouldroient
estre ouys, et leur intention se pourra comprendre par deux
lettres que le S<sup>r</sup> de Sabran emporte, l'une de la dicte Dame, du
<span class="roman">vii</span><sup>e</sup> novembre, et l'aultre du S<sup>r</sup> de Vérac du <span class="roman">xxiii</span><sup>e</sup> du dict moys,
dont celle de la dicte Dame monstre qu'elle ne veult aulcunement associer
son filz; mais je luy ay mandé qu'elle se donne paix, et se veuille
reposer de cella sur l'amytié que le Roy luy porte, qui ne conclurra
rien qui ne soit à l'advantaige d'elle, et sans que ses proches parans
et son ambassadeur soyent appellez.</p>

<p>Quant à toutes aultres condicions, Leurs Majestez Très Chrestiennes
les entendent mieulx que je ne les sçauroys considérer; tant y a
que, pour tenir ceux cy bien obligez à la ligue, et garder que légèrement
ilz ne s'en départent, il n'y a rien meilleur que de transporter
le traffic de ce royaulme, qui se faict à ceste heure à Hembourg,
en quelque bonne ville de France, et leur ottroyer là de bons privillèges.</p>

<p>Le comte de Lestre et milord de Burgley se monstrent desirer infinyement
la conclusion de ceste amytié pour la seurté de leur
Royne et pour l'establissement du présent estat du royaulme, et ceulx
là, sans aultres, mèneront les choses à perfection, si elles y doibvent
jamais venir; dont ceulx, qui entendent les humeurs de ceste court,
disent que, quel que ce soit, des deux, sçait très bien que le Roy d'Espagne
donne entretennement à ses partisans qu'il a en ceste court,
et qu'il est sans doubte qu'ilz s'attendent d'estre gratiffiez du Roy,
mesmes qu'ilz sont sollicitez par grandz présens de l'autre costé,
mais qu'ilz se contanteront à beaucoup moins de cestuy cy: quoy
que soit, il semble estre nécessaire de leur donner quelque chose, et
mesmes, à ceste heure, affin de passer oultre. Leurs Majestez entendront
là dessus, s'il leur playt, le S<sup>r</sup> de Sabran, et jugeront que leur
<span class="pagenum"><a id="Page_310"> 310</a></span>
présente libérallité en cest endroict, de mil escuz, sera pour leur espargner,
ou pour les choses de France, ou pour celles d'Escoce, la
despence possible de cent mil.</p>

<p>Les articles que le S<sup>r</sup> Fiesque a raportez de Flandres ont semblé
durs aulx Anglois; et la Royne a monstré qu'elle n'estoit pour les accorder
en la sorte qu'ilz sont. Tant y a que les depputez des Pays
Bas y donnent de si bonnes interprétations qu'il semble qu'à la fin ilz
s'accorderont, mais ce sera au grand advantaige de la dicte Dame
si elle trouvoit quelque bonne correspondance en France, aultrement
je croy bien qu'elle fera une partie de ce qu'on vouldra.</p>

<p>Elle m'a curieusement demandé si l'ambassadeur d'Espaigne s'en
estoit allé d'auprès du Roy sans congé, comme le S<sup>r</sup> de Valsingam
le luy avoit escript, et si le Roy avoit retiré le sien d'Espaigne. A
quoy luy ayant respondu que je croyois que non; et que, si l'ung
ou l'aultre s'estoient remuez de leur place, que c'estoit affin de changer
d'air pour leur santé, elle m'a dict, en ryant:&mdash;«Qu'elle vouloit
renvoyer celluy, qui est icy, du Roy d'Espaigne, parce que, encores
despuys cinq jours, il avoit faict de mauvaises pratiques contre elle.»
Et présume la dicte Dame et la pluspart des siens qu'il y doibve avoir
guerre entre le Roy et le Roy d'Espaigne; de quoy ilz monstrent
estre fort ayses.</p>

<p>De ce que milord Housdon a négocié avec les Escouçoys, la
lettre du S<sup>r</sup> de Vérac en déclairera une partie; tant y a que j'entendz
que, quant le comte de Morthon et l'abbé de Domfermelin ont esté
à Barvyc, et ont entendu qu'on ne leur parloit que de faire quelque
accord avec ceulx de l'autre party, qu'ilz ont remonstré qu'ilz ne
pensoient estre là appellez pour cest effect, ains pour recepvoir les
deniers, les monitions, les armes et les gens, que la Royne d'Angleterre
leur avoit promiz pour forcer la ville et le chasteau de Lillebourg.
Sur quoy milord de Housdon leur a respondu que la dicte
Dame estoit en la mesme vollonté, qu'elle leur avoit dict, d'establyr,
comment que ce fût, l'authorité du jeune Roy et de son régent en
Escoce, et que, si cella se pouvoit conduyre sans envoyer armée
dans le pays, affin de n'irriter le Roy Très Chrestien, et ne foller les
subjectz, que cella seroit le meilleur; mais qu'ilz s'asseurassent que,
si l'on n'y pouvoit parvenir par ce moyen, que dans le commancement
de mars, elle leur bailleroit de quoy pouvoir, en une sorte ou
aultre, achever leur entreprinse; et que cependant ilz fortifiassent
le Petit Lith pour y recepvoir le secours qu'elle leur envoyeroit. De
laquelle promesse iceulx de Morthon et Domfermelin se sont contantez,
<span class="pagenum"><a id="Page_311"> 311</a></span>
et le mareschal Drury sur icelle est venu poursuyvre en ceste
court ce qui faict besoing pour l'accomplyr.</p>

<p>Il y a icy ung ambassadeur secrect, de la part du comte Palatin,
qui propose le mariage du comte Christofle, troisiesme filz de son
Maistre, eagé de <span class="roman">xxii</span> ans, avec la dicte Royne d'Angleterre. Je ne
sçay encores comme il est escouté, mais le comte de Montgomery
m'a confessé qu'il estoit venu parler à luy, et que le dict comte luy
avoit respondu que, quant il pourroit quelque chose en cest endroict,
qu'il l'employeroit tout pour Monsieur, qui estoit frère de
son Roy.</p>

<p>Il importe assés avec qui maistre Smith aura à négocier, et luy
mesmes m'en a parlé, et a regrecté feu messieurs de Laubespine et
de Bourdin. Je luy ay respondu qu'il négocieroit principallement
avec Leurs Majestez et avec Monseigneur, car c'estoit ceulx là qui
entendoient eux mesmes meintenant à leurs affaires; de quoy il a
esté fort ayse. Puys luy ay nommé les seigneurs du conseil du Roy, et
il a desiré de pouvoir tretter avec messieurs de Morvilliers, de Limoges
et de Foix; et m'a demandé si monsieur de Montmorency y seroit,
et encores si monsieur l'Admyral s'aprochoit pas, à ceste heure,
aulx affaires de Sa Majesté.</p>

<p>La procédure contre ces seigneurs, qui sont dans la Tour, se pourra
comprendre par l'extraict d'une lettre que j'ay miz peyne de recouvrer,
laquelle ceux de ce conseil ont tirée de l'évesque de Roz,
adressante à la Royne d'Escoce; et cependant je sçay qu'on a envoyé
en Allemaigne pour consulter avec aulcuns princes si, s'estant
la Royne d'Escoce venue à refuge en ce royaulme, et se trouvant à
ceste heure qu'elle a pratiqué une rébellion et sédition contre la
Royne d'Angleterre, la dicte Royne d'Angleterre la peult justement
retenir; et plusieurs gens de lettres de ce royaulme sont après à escripre
sur cet article.</p>

<p>Quant à la supression des livres, qui ont esté imprimez contre
l'honneur de la Royne d'Escoce, je l'ay proposée à ceste Royne et à
ceulx de son conseil en la plus grande expression qu'il m'a esté possible,
au nom de Leurs Majestez Très Chrestiennes; dont le S<sup>r</sup> de
Sabran leur comptera les longs discours et déductions qu'ilz m'ont
faictes, avec mes répliques, et leur récitera les propos que le comte
de Lestre m'a tenuz touchant la dicte Royne d'Escoce.</p>

<p>La bonne affection de ceulx de la noblesse de ce royaulme envers
le Roy se cognoistra par une lettre qu'ung d'entre eulx, nommé le
S<sup>r</sup> Lane, m'a escripte en itallien, du contenu de laquelle et des aultres
<span class="pagenum"><a id="Page_312"> 312</a></span>
propos que le dict S<sup>r</sup> Lane m'a mandez, le S<sup>r</sup> de Sabran en donra
compte au Roy, et luy dira ce que le comte d'Oxfort a naguières proposé
en une compaignie où il estoit, et ce qui s'en ensuyvit.</p>
</div>

<h2 class="p4 center">CCXXIV<sup>e</sup> DÉPESCHE</h2>

<p class="center">&mdash;du <span class="roman">xvi</span><sup>e</sup> jour de décembre 1571.&mdash;</p>

<p class="center">(<i>Envoyée exprès jusques à Calais par le S<sup>r</sup> Cavalcanti.</i>)</p>

<p class="hanging indent">Mission de M<sup>e</sup> Smith.&mdash;Nouvelles d'Écosse.&mdash;Résolution d'Élisabeth de faire
attaquer Lislebourg.&mdash;Nécessité de secourir cette place.&mdash;Injonction
faite à l'ambassadeur d'Espagne de quitter l'Angleterre.</p>

<p class="p2 left5 smcap">Au Roy.</p>

<p>Sire, sur le partement de M<sup>r</sup> Smith, je vous ay mandé
le plus de particullaritez de sa dépesche que, de divers
endroictz, il m'a esté possible d'en apprendre, et suys bien
marry que je n'ay heu le moyen d'en donner davantaige
lumière à Vostre Majesté; mais c'est parce que milord de
Burgley seul l'a dressée, à part soy, sur la secrecte conférance
d'entre la Royne sa Mestresse, le comte de Lestre
et luy, sans qu'il ayt permiz d'en rien passer par nulle
aultre main. Néantmoins je l'ay despuys faict observer, et
sçay qu'il a dict, en général, que le dict S<sup>r</sup> Smith emportoit
les plus amples instructions qui, de ce costé, eussent,
longtemps y a, esté envoyées en France, et qu'il espéroit
qu'il en réuscyroit ung très bon effect entre ces deux
royaulmes.</p>

<p>Cependant, Sire, l'on a procédé à l'accommodement
des différans des Pays Bas, et tant sont allez et venuz les
commiz, depputez et commissaires devers les seigneurs de
ce conseil, et a l'on tant faict d'assemblées et de conférances
là dessus, que nous tenons, à présent, le faict de la
<span class="pagenum"><a id="Page_313"> 313</a></span>
restitution des merchandises pour tout accordé, ou qu'au
moins il y reste si peu de difficultez qu'elles ne sont considérables,
et qu'on est meintenant à regarder sur le payement
des deniers, et comme, et à quelz termes ils pourront
estre renduz. Encores dict on qu'on a passé oultre à
parler du restablissement du commerce, jusques avoir articullé
que, si les privillèges, dont les Anglois jouyssoient
devant ceste dernière suspencion, leur estoient randuz, et
qu'ilz ne fussent subjectz au dixiesme que le duc d'Alve a
nouvellement imposé, qu'ilz pourroient retourner, du premier
jour, traffiquer en Envers. Tant y a que, pour ceste
heure, il semble que cest article ne se trettera pas.</p>

<p>Le S<sup>r</sup> de Cuniguem est, despuys trois jours, arrivé du
Petit Lith sur le poinct que ceulx cy estoient à dellibérer
des choses d'Escoce; qui raporte la nouvelle de la deffaicte
que le S<sup>r</sup> Adam Gourdon a faicte près d'Abredin sur milord
Forbons, et sur les gens que le comte de Mar luy avoit
baillez, de quoy icelluy de Mar et le comte de Morthon ont
prins occasion de presser meintenant bien fort, par le dict
Cuniguem, ceste princesse de leur envoyer le secours qu'elle
leur a promiz. Dont, après avoir esté longuement consulté
là dessus, j'entendz, Sire, qu'il a esté ordonné que le
maréchal Drury partyra, devant Noël, pour aller mettre
ensemble quatre mil hommes de pied et quatre centz chevaulx,
de ceulx de la frontière du North, cinq pièces d'artillerye,
et ung nombre de pouldres, pour marcher incontinent
droict à Lillebourg affin de l'assiéger de rechef,
après toutesfoys qu'on aura encores une foys sommé ceulx
de dedans de se soumettre, eulx et la place, à l'obéyssance
du jeune Roy; et que ceste princesse est résolue de
ne rien espargner pour forcer la ville et le chasteau. J'essayeray,
<span class="pagenum"><a id="Page_314"> 314</a></span>
Sire, de m'y opposer en vostre nom le plus expressément
qu'il me sera possible, aussitost que je verray
passer les choses plus avant; mais je supplie Vostre Majesté
de faire cependant presser milord de Flamy, si d'avanture
il est encores par dellà, qu'il ayt incontinent à partyr;
car, de son arrivée à temps, et de la bonne dépesche,
que le frère du capitaine Granges, et de celluy marchant
que j'ay naguières adressé à M<sup>r</sup> de Glasco, emporteront,
aura de dépendre le principal évènement de toute l'entreprinse.</p>

<p>Je viens tout présentement de recepvoir par ung mesmes
pacquet deux dépesches de Vostre Majesté, du dernier
du passé et du premier d'estuy cy. Je verray bientost
ceste princesse sur le contenu d'icelles, lesquelles me semblent
très convenables à ce qui est besoing de négocier
meintenant avec elle, et que Voz Majestez et Monseigneur
avez très prudemment et vertueusement usé en tout
ce qu'avez dict et faict en l'endroict du S<sup>r</sup> de Quillegrey.
Sur ce, etc. <span class="i2"> Ce <span class="roman">xvi</span><sup>e</sup> jour de décembre 1571.</span></p>

<p class="p2 font90">La présente estoit desjà dattée et signée, quant milord de Burgley
m'a envoyé le S<sup>r</sup> Cavalcanty pour me saluer de sa part, et me dire
que la Royne, sa Mestresse, et les seigneurs de son conseil s'estoient
enfin résoluz de ce qu'ilz avoient à faire en l'endroict de l'ambassadeur
d'Espaigne, et que, ceste après dinée, l'on l'avoit mandé dans
le conseil, où, après plusieurs choses débattues, il luy avoit esté
enjoinct de vuyder d'Angleterre dans lundy prochain par tout le
jour. Qui est une résolution, Sire, que ceste princesse a prinse sur
la ferme asseurance, qu'il vous a pleu que je luy aye donné de vostre
bonne et parfaicte et perdurable amytié. J'estime que, pour cella,
l'on ne layssera de passer oultre à l'exécution des accordz touchant
la restitution des merchandises.</p>

<p><span class="pagenum"><a id="Page_315"> 315</a></span></p>

<h2 class="p4 center">CCXXV<sup>e</sup> DÉPESCHE</h2>

<p class="center">&mdash;du <span class="roman">xxii</span><sup>e</sup> jour de décembre 1571.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Confidences faites par Élisabeth à l'ambassadeur de ses plaintes contre le roi
d'Espagne.&mdash;Affaires d'Écosse.&mdash;Sursis accordé à l'ambassadeur d'Espagne,
à qui ont été donnés des gardes.&mdash;Résultat de la mission de M<sup>r</sup> de
Montgommery en Angleterre.&mdash;Nouveaux détails sur divers mariages faits
à Londres et sur les affaires d'Écosse.</p>

<p class="p2 left5 smcap">Au Roy.</p>

<p>Sire, j'ay esté, mardy dernier, devers la Royne d'Angleterre,
et, le mècredy, elle m'a faict convyer à diner
avec elle chez milord de Burgley, qui luy a faict le festin
des nopces de sa fille avec le comte d'Oxfort; et le S<sup>r</sup> de
Sueneguem, depputé de Flandres, y a esté toutes les deux
foys.</p>

<p>J'ai heu assés d'argumentz, prins des lettres de Vostre
Majesté, du dernier du passé et premier d'estuy cy, pour
entretenir ceste princesse, laquelle a monstré de demeurer
merveilleusement contante de ce que je l'ay fort asseurée
que vous persévériez, de plus en plus, Sire, au ferme
propos d'establyr une bonne et perdurable amytié avec
elle; et que c'estoit sur la mutuelle bonne estime, que toutz
deux avez de la vertu l'ung de l'aultre, que vous entendiez
la fonder principallement de vostre costé, sellon que vous
aviez en beaucoup d'honneur ses vertuz, ainsy qu'elle
louoit souvent celles qui sont en Vostre Majesté; et que
vous espériez que d'une si saincte confédération, comme
ceste cy, qui seroit toute posée en vertu, vous parviendriez
à toutz les aultres bons, et utilles, et desirables effectz
qu'auriez à desirer l'ung de l'aultre, ou pour voz personnes
<span class="pagenum"><a id="Page_316"> 316</a></span>
ou pour voz estatz, ou pour voz subjectz. Et luy a
semblé que c'estoit desjà ung commancement de procéder,
bien ouvert et franc de vostre costé, Sire, que de luy faire
entendre ce qui estoit advenu de dom Francès d'Alava<a name="FNanchor_20" id="FNanchor_20" href="#Footnote_20" class="fnanchor">[20]</a>, et
luy toucher aussi de l'entreprinse, que M<sup>r</sup> de Mondocet
vous a escript, qui estoit entendue à Bruxelles sur ce
royaulme, laquelle avoit esté interrompue; de quoy vous
estiez bien fort ayse: et pareillement que vous n'estimiez
la guerre de Levant si achevée que le Roy d'Espaigne fût
pour entreprendre encores rien en la mer de deçà, avec
les aultres particullaritez de la première audience qu'avez
donnée au S<sup>r</sup> de Quillegrey. Qui ont esté toutz propos
ès quelz j'ay bien vollu, Sire, y aller assés réservé, affin
qu'en cerchant de satisfaire à la dicte Dame, je peusse
comprendre de ses propos comme elle y estoit disposée.</p>

<p>Laquelle m'a respondu, quant au premier, qu'elle se
réputoit fort heureuse que son règne se raportât en temps
qu'elle peust contracter alliance et intelligence avec ung
roy si vertueulz, si entier et si généreux, comme est
Vostre Majesté, adjouxtant, par parolles fort expresses et
confirmées par sèrement, que vous estiez aujourduy prince
de ce monde, de qui elle prisoit et desiroit plus l'amytié,
et à qui elle en vouloit plus randre; et, quand à dom
Francès, qu'elle sçavoit qu'il vous avoit esté très pernicieulx
ministre, l'espace de huict ans, et qu'il estoit malaysé
que ne vous en fussiez aperceu, dont vostre bonté
estoit de tant plus grande que vous l'aviez longuement
<span class="pagenum"><a id="Page_317"> 317</a></span>
souffert; et qu'enfin elle, de sa part, s'estoit résolue de
renvoyer l'ambassadeur d'Espaigne, qui est icy, pour semblables
mauvais offices, qu'elle avoit vériffiez contre luy,
d'avoir sollicité les mal contantz, et encores plusieurs des
bien contantz de ce royaulme, à rébellion, de quoy elle
s'estoit pleinte au Roy d'Espaigne par diverses foys; et
mesmes l'avoit envoyé prier, par ung gentilhomme exprès,
qu'il le vollust retirer, et que, s'il en vouloit envoyer ung
aultre, paysible, et qui n'excédât poinct sa charge, qu'elle
le recepvroit de bon cueur, et en envoyeroit encores ung
résider prez de luy, s'il le vouloit de mesmes bien tretter,
et qu'elle estoit encores en ceste vollonté; que ce luy estoit
grand plésir que vostre agent de Flandres vous eust
faict veoir que, non sans cause, elle avoit prins souspeçon
des entreprinses de dellà, et qu'elle espéroit bien que
Dieu, qui luy avoit baillé le moyen de descouvrir les secrectes,
luy donroit le loysir de remédier à celles qu'on
vouldroit entreprendre ouvertement, premier qu'on fût
prest de les exécuter. Et puys, tout bas, m'a adjouxté
qu'elle avoit toutjour faict conscience de troubler les estatz
de ses voysins, mais puysque le Roy d'Espaigne travailloit
beaucoup à soublever et altérer le sien, ainsy qu'elle
en avoit la vériffication en sa main par ses propres lettres,
et par plusieurs de celles de ses ministres, qui ont esté
surprinses, et encores par des marques et enseignes de
ses bagues, qui debvoient servyr à conduyre l'entreprinse,
qu'elle ne se tenoit plus obligée aulx respectz qu'elle luy
avoit toutjours gardé jusques icy vers ses Pays Bas, et
qu'elle en lairroyt courir la fortune.</p>

<p>Au regard des choses d'Escoce, elle a donné des interprétations
assés coulorées à la négociation de milord
<span class="pagenum"><a id="Page_318"> 318</a></span>
d'Housdon, parce que je l'ay asseurée que Vostre Majesté,
l'ayant sceue par la voye de la mer, y avoit trouvé
des trêtz, qui vous sembloient bien esloignez de la bonne
intelligence qui se recerche entre vous. Dont, (après ung
long discours de l'ingratitude qu'elle reproche à la Royne
d'Escoce, qui sans elle estoit venue à tel désespoir de
ses affaires que vollontairement elle desiroit renoncer à sa
couronne en faveur de son filz, de quoy elle se repentoit
bien de l'en avoir engardée), m'a remiz d'en conférer
avec ceulx de son conseil, m'asseurant qu'elle ne cerchoit
rien en cest endroict qui fût à l'intérest de vostre
couronne. Et n'y a heu nul de ces propos, qu'elle m'a
dict à part, ny de ceulx qu'elle a parlé hault, ny aulcune
sienne démonstration, que tout n'ayt tendu à monstrer
une bonne inclination vers Vostre Majesté.</p>

<p>L'ambassadeur d'Espaigne a obtenu d'elle de pouvoir
advertyr le duc d'Alve de son congé, premier que d'estre
contrainct de sortyr de ce royaulme, mais cependant l'on
luy a commiz ung gentilhomme à sa garde. Ceulx cy ont
quelque adviz que le duc de Medina C&oelig;li est embarqué
avec six mil hommes, et jugent que le Roy d'Espaigne,
soubz colleur de la conduicte de ce gouverneur qu'il envoye
en Flandres, vient fornyr le pays de plus grand
nombre d'Espaignolz, craignant y avoir la guerre, ou bien
que c'est pour faire quelque descente en Escoce ou en
Yrlande; dont se parle de getter de grandz navyres en
mer, lesquelz je crains qu'aillent, puys après, au dommaige
de l'Escoce. Sur ce, etc.</p>

<p class="right">Ce <span class="roman">xxii</span><sup>e</sup> jour de décembre 1571.</p>

<p class="p2 center small"><i>Par postille à la lettre précédente.</i></p>

<p class="font90">Le comte de Mongomery, vollant passer à Dieppe, a esté rejetté
<span class="pagenum"><a id="Page_319"> 319</a></span>
deçà par tormante avec grand dangier. J'ai adviz, touchant sa négociation
avec la Royne d'Angleterre, qu'il luy a dict que monsieur
l'Admyral avoit faict tout ce qu'il avoit peu pour vous persuader la
guerre contre le Roy d'Espaigne, mais ne vous y avoit peu encores
admener, toutesfoys n'en estoit hors d'espérance; qu'elle avoit soigneusement
adverty le dict Mongomery estre expédiant, pour la
seurté de ceulx de la religion, de ne se dessaysir de la Rochelle et
aultres places qu'ilz tiennent; que, despuys qu'il est party, il a esté
faict ung département de deniers dans la Tour, et ont esté miz à part
cent mil escuz, lesquelz le trézorier a dict estre pour France, et juge
l'on que c'est plus pour accommoder ceulx de la religion que pour
nul aultre effect.</p>

<p class="p2 left5 smcap">A la Royne.</p>

<p>Madame, il a esté faict, ceste sepmaine, quatre nopces
en ceste court, dont celles de la seur du comte de Hontingthon
avec le filz du comte d'Ocester, et de la fille aynée de
milord Chamberland avec milord Dudeley, ont esté conduictes
pour l'accommodement d'aulcuns seigneurs qui estoient
ung peu broillez ez affaires du duc de Norfolc, et croy que
ce a esté pour s'asseurer d'eulx. Les aultres de la fille de
milord Burgley avec le comte d'Oxfort, et d'une jeune et
riche veufve avec milord Paget, encores qu'elles ayent esté
célébrées avec tout plésir et contantement, il s'y est veu
néantmoins de la parciallité de court. Et, ayant esté convyé
au festin de celles du dict comte d'Oxfort, la Royne d'Angleterre
m'a bien vollu dire que, de tant de mariages à la
foys, ung chacun luy présageoit le sien debvoir estre bientost,
et qu'il ne tenoit au S<sup>r</sup> de Quillegrey qu'elle n'en
demeurast en fort grande persuasion et en une fort bonne
espérance; et a continué plusieurs honnestes et modestes
propos de ce faict, lesquelz j'ay suyviz de semblables, rejettant
la cause des difficultez sur les trop escrupuleux, qui
<span class="pagenum"><a id="Page_320"> 320</a></span>
se trouveroient ung jour grandement coulpables, envers
Dieu et les hommes, d'avoir empesché ce grand et ce tant
desiré bien à la meilleure part de la Chrestienté. Le comte
de Lestre m'en a parlé en termes qui monstrent avoir
quelque opinion que Monsieur en soit dégousté, ce que je
luy ay asseuré ne sçavoir, et n'en avoir rien entendu; et,
toutz deux, nous sommes résoluz de ce que le pis ne pouvoit
estre que très bon: scavoir est, une très ferme amytié
et bonne intelligence entre Voz Majestez et ces deux
royaulmes.</p>

<p>Je n'ay, à la vérité, touché, en tout le jour du festin,
ung seul mot d'affaires à la dicte Dame, mais, le jour de
l'audience, je ne luy ay obmiz ung seul poinct du contenu
ez deux lettres de Voz Majestez, du dernier du passé, et
premier d'estuy cy, et mesmement du faict de la Royne
d'Escoce et des Escouçoys; en quoy je l'ay trouvée bien
peu modérée de l'affection et animosité qu'elle y a toutjour
procédé, ce qui me rend assés suspecte toute la négociation
qu'elle a envoyé faire en France; et me vient on encores
de dire que, sur les nouvelles qu'elle a heu de quelque
combat qui est advenu entre ceulx de Lillebourg et
du Petit Lith, duquel je ne sçay encores les particularitez,
elle dépeschera demain le mareschal Drury en Escoce, avec
une commission fort rigoureuse contre ceulx du bon party.
Au regard de vériffier icy, avecques moy, les choses qu'on
impose à la Royne d'Escoce, je crains, Madame, que la
Royne d'Angleterre penseroit avoir si grandement justiffié
par là tout ce qu'elle propose de faire contre ceste pouvre
princesse et contre son estat, qu'elle passeroit oultre à ce
qui peut en cella mesmes toucher la réputation et grandeur
de vostre couronne; et si le Roy y vouloit, puys après,
<span class="pagenum"><a id="Page_321"> 321</a></span>
contradire de parolle, ou s'y opposer d'effect, qu'elle estimeroit
avoir grande occasion de se pleindre de luy; et
quant aulx moyens, qui se pourroient trouver pour vous accommoder
avec elle sur les présens troubles et différands
des Escouçoys, j'en ay mandé quelque adviz par le S<sup>r</sup> de
Sabran; et, après que j'auray conféré avec les seigneurs
de ce conseil, je vous pourray de ces deux faitz ensemble
escripre plus au long. Et adjouxteray icy, Madame, qu'il a
esté résolu de mettre en jugement le duc de Norfolc, le segond
jour du prochain terme de janvier, et que le comte
de Cherosbery sera mandé pour présider en la cause, avec
les douze pairs, et que, pendant qu'il sera icy, sir Raf Sadeller
yra en la mayson du dict comte estre gardien de la
Royne d'Escoce; de quoy elle se donra beaucoup de peur,
et je fays tout ce que je puys pour l'empescher. Sur ce, etc.</p>

<p class="right">Ce <span class="roman">xxii</span><sup>e</sup> jour de décembre 1571.</p>

<h2 class="p4 center">CCXXVI<sup>e</sup> DÉPESCHE</h2>

<p class="center">&mdash;du <span class="roman">xxvii</span><sup>e</sup> jour de décembre 1571.&mdash;</p>

<p class="center">(<i>Envoyée exprès jusques à Calais par Pigon.</i>)</p>

<p class="hanging indent">Conférence de l'ambassadeur avec Leicester et Burleigh sur les affaires
d'Écosse.&mdash;Desir des Anglois de conclure avec la France le traité de l'alliance.&mdash;Leur
froideur à l'égard de l'Espagne.&mdash;Opinion de l'ambassadeur
sur la conclusion que doivent avoir les affaires d'Écosse.&mdash;Utilité
d'un traité de commerce avec l'Angleterre.&mdash;Nouvelle donnée par Walsingham
d'une sédition survenue à Paris.&mdash;Vives instances pour que le
roi écrive à la reine d'Angleterre en faveur du duc de Norfolk.</p>

<p class="p2 left5 smcap">Au Roy.</p>

<p>Sire, j'ay esté, de rechef, convyé, le dimenche devant
Noël, au festin que le comte de Hontingthon a faict
des nopces de sa s&oelig;ur avec le filz du comte d'Ochestre,
<span class="pagenum"><a id="Page_322"> 322</a></span>
où la Royne d'Angleterre, et les seigneurs, et dames de sa
court qui s'y sont trouvées en grand nombre, m'ont
continué les mesmes démonstrations de bonne affection
qu'ilz disent porter à Vostre Majesté et à toute la France.
Et m'estant, l'après dinée, retiré avec le comte de Lestre
et milord de Burgley en une chambre à part, pour leur
compter les mesmes choses, que j'avois naguières dictes
à la Royne, leur Mestresse; et, après que je leur ay heu
particullarisé les responces que Vostre Majesté et la Royne,
vostre mère, et Monseigneur aviez faictes, pleynes de
toute bienveillance envers leur Mestresse, sur les honnestes
propos d'amytié qu'elle vous avoit faict tenir par
le S<sup>r</sup> de Quillegrey; je leur ay dict que, pour monstrer
comme vous cheminiez desjà vers elle sellon ceste bonne
intelligence, vous aviez trouvé bon, Sire, de luy faire
communiquer par moy ce qui estoit advenu de don Francès
d'Alava, ce que le S<sup>r</sup> de Mondoucet vous avoit mandé
de Flandres, et ce que vous jugiez des entreprinses du
Roy d'Espaigne en la mer de deçà; qui ont esté propos
qu'ilz ont merveilleusement gousté, et les ont fort bien
receuz. Et, à la suyte d'iceulx, je leur ay touché ceulx
d'Escoce, sans toutefoys les leur guières presser ny les
laysser aussi trop lasches, mais que, (de tant que ces affaires
là avoient tant de malheur que, quant vous en
faisiez parler à leur Mestresse, elle estimoit que vous offanciez
son amytié, et Vous, d'aultre costé, Sire, jugiez qu'elle
mesprisoit la vostre, quant elle s'en entremettoit
trop avant sans vous en parler), je les adjurois bien
fort qu'ilz ne les vollussent plus laysser en ce suspens; et
leur ay desduict, par chefs, toutz les dicts affaires comme
pour entendre d'eulx en quelle façon j'aurois à vous en
<span class="pagenum"><a id="Page_323"> 323</a></span>
escripre, tendant principallement à les divertyr d'envoyer
gens contre ceulx de Lillebourg, et leur faire comprendre
que vous ne pourriez avec honneur intervenir en nul tretté,
où l'on capitulât de priver la Royne d'Escoce de sa couronne
pour y establyr son filz, ny de ruyner l'ung des partys;
qui entendiez les conserver toutz deux.</p>

<p>Sur lesquelz chefz, quant au premier, qui estoit des
choses qu'on imputoit à la Royne d'Escoce, ilz m'ont faict
ung long discours de la deffiance qu'elle s'estoit donnée
de Voz Majestez Très Chrestiennes, de la jalouzie qu'elle
avoit prinse du propos de Monsieur, des pratiques qu'elle
avoit menées avec le Roy d'Espaigne et avec le duc
d'Alve par le moyen de Ridolphi, des rébellions qu'elle
avoit suscitées en ce royaulme, et comme elles eussent
esté indubitablement exécutées en aoust dernier, si le
dict Roy d'Espaigne n'eust esté empesché du costé du
Levant; et m'ont offert de me monstrer le tout par lettres;
et que M<sup>e</sup> Smith avoit charge de le vériffier bien amplement
à Vostre Majesté.</p>

<p>Quant au segond, des moyens qui se pourroient trouver
pour paciffier l'Escoce, encores que la difficulté y parust
grande, parce que vous vouliez soubstenir l'authorité de
la Royne d'Escoce, et eulx la vouloient du tout opugner,
que vous favorisiez ceulx de son party, et eulx le
party contraire;&mdash;Et aussi quant au troisiesme chef, qui
estoit de la négociation que vous aviez entendu, Sire,
que milord d'Housdon avoit menée avec les Escouçoys,
où il n'avoit vollu qu'il fût faicte aulcune mention de vous
ny de la France, ny que rien en vînt à la cognoissance de
vostre agent par dellà, et qu'il avoit menassé de mener
une armée devant Lillebourg pour forcer la ville et le
<span class="pagenum"><a id="Page_324"> 324</a></span>
chasteau, si ceulx de dedans ne se soubzmettoient au
comte de Mar, qu'il avoit dict qu'il vouloit avoir les
chasteaulx de Lillebourg et de Dombertrand entre ses
mains, qu'il avoit tretté de livrer l'évesque de Roz au
dict de Mar en eschange du duc de Northumberland, qui
estoient trêtz, que vous trouviez bien esloignez de l'intelligence
que leur Mestresse monstroit de vouloir faire avecques
vous, et qui vous faisoient desirer de sçavoir résolument
si elle entendoit de procéder ainsy, sans vous et par la force,
en cest endroict;&mdash;Ilz m'ont respondu que la Royne, leur
Mestresse, avoit donné charge à M<sup>r</sup> Smith de proposer à
Vostre Majesté l'accommodement des choses d'Escoce en
une si bonne façon, que vous cognoistriez qu'elle n'y cerchoit
rien qui fût contre vostre réputation ny contre l'honneur
et l'alliance de vostre couronne, car les trettez ne
vous obligeoient à nulle certaine personne du pays, ains
à l'estat, et à l'ordre et authorité, qui pour le temps s'y
trouveroit; et que leur Mestresse estoit après à tretter
avec les deux partys, et trouvoit, pour ceste heure, que
ceulx de Lillebourg estoient plus raysonnables que les aultres,
mais nulz desirans la restitution de leur Royne, ce
qui estoit aussi universellement contradict par toutz les
Estatz d'Angleterre, par ainsy qu'elle espéroit, s'ilz se
réunissoient toutz à l'obéyssance du jeune Roy, comme
ilz en estoient bien prêts, que vous ne reffuseriez, Sire,
de les continuer en vostre alliance, ainsy qu'elle vouloit
de bon cueur qu'ilz y persévérassent aussi de leur costé,
et qu'il se fît une bonne confédération entre les trois
royaulmes;&mdash;Que milord d'Housdon avoit bien menacé de
forcer ceulx de Lillebourg, s'ilz empeschoient la paix du
pays, mais que, de vouloir avoir les deux chasteaux en ses
<span class="pagenum"><a id="Page_325"> 325</a></span>
mains, ce n'estoit le desir de leur Mestresse, ains de les
laysser aux Escouçoys, bien que, possible, à d'aultres
que ceulx qui les tiennent, et mesmes de leur randre Humes
aussitost qu'ilz seront d'accord; qu'elle n'avoit encores
faict rien entreprendre par la force à milord d'Housdon,
et que la grande asseurance, que j'avois donnée à la dicte
Dame de vostre amytié, avoit esté et seroit cause dont
elle ne précipiteroit rien par les armes en cest endroict:</p>

<p>Quant au chef des deux mil escuz, qu'ilz me vouloient
asseurer que le duc de Norfolc et l'évesque de Roz, et
le secrétaire, à qui je les avois baillez, avoient confessé
qu'ilz estoient de la Royne d'Escoce, et qu'à cest effect
ilz m'en feroient veoir leur déposition, dont si, puys
après, Vostre Majesté persistoit qu'ilz me fussent randuz,
qu'on adviseroit de vous en contanter. Et seroit trop long,
Sire, à vous desduyre icy les répliques qui ont esté, de
leur part et de la mienne, usées sur les susdicts propos,
lesquelz, pour aulcuns respectz, je les leur ay bien volluz
terminer par une très grande espérance, que je leur
ay donné, qu'ilz pourront conclurre une bien ferme confédération
avec Vostre Majesté.</p>

<p>De quoy est advenu, Sire, que, le jour ensuyvant, ilz
se sont tenuz bien fermes et voyre si estroictz sur les accordz
des Pays Bas que les S<sup>rs</sup> de Suevenguem et Fiesque
ne sçavent où ilz en sont, et sont prestz de laysser
les choses bien descousues, et qu'on m'a desjà parlé de
transporter le traffic de ce royaulme, qui estoit en Envers,
en quelque ville de vostre obéyssance, et qu'on escripra
à M<sup>r</sup> Smith de le proposer; et pareillement qu'on a
pressé l'ambassadeur d'Espaigne de partyr de Londres, la
<span class="pagenum"><a id="Page_326"> 326</a></span>
veille de Noël, et de vuyder le royaulme dedans dix
jours.</p>

<p>Sur toutes lesquelles choses j'ay à dire à Vostre Majesté
qu'il semble, en premier lieu, que la Royne d'Angleterre
condescendra que les Escouçoys viennent en accord,
et qu'ilz puyssent dresser une forme de gouvernement
entre eulx, d'aulcuns de la noblesse des deux partys,
qui ne soyent establis ny soubz l'authorité de la Royne
d'Escoce ny soubz celle du Prince son filz, mais qui, attandant
le retour d'elle ou la majorité de luy, ayent la
puyssance d'administrer le royaulme, et qu'avec ceulx là
se conclue la ligue, et vostre alliance soit renouvellée,
et permettra qu'à cest effect voz depputez puyssent aller
avec les siens par dellà; qu'elle, à mon adviz, ne reffuzera
le compromiz avec la Royne d'Escoce pour voyr si
elles se pourront accorder, ny de luy amplier sa liberté
et de la faire tretter moins rigoreusement, pourveu qu'elle
baille ostaiges de ne rien mouvoir dans le royaulme ny
de s'en partyr sans licence; qu'elle vous satisfera sur les
deux mil escuz de les faire remettre en mes mains, bien
qu'elle monstre n'avoir rien, qui tant luy serve contre le
duc de Norfolc que cella, pourveu, Sire, que vous en
faciez continuer l'instance à ses ambassadeurs, sellon que
l'avez desjà commancé au S<sup>r</sup> de Quillegrey, laquelle j'ay
fermement comprouvée et soubztenue contre tout leur
dire; qu'il sera bon, Sire, que vous ottroyez libérallement
à M<sup>r</sup> Smith une ou deux villes en vostre royaulme
pour le commerce des Anglois, avec aultant de privillèges
qu'ilz en avoient en Envers, et de faire modérer ces nouvelles
coustumes de Roan; et finablement que pressiez la
conclusion de quelque bonne confédération avec ceste
<span class="pagenum"><a id="Page_327"> 327</a></span>
princesse, pendant qu'elle et les siens monstrent d'y estre,
à présent, merveilleusement bien disposés. Et sur
ce, etc.  <span class="i2">Ce <span class="roman">xxvii</span><sup>e</sup> jour de décembre 1571.</span></p>

<p class="p2 center small">PAR POSTILLE.</p>

<p class="font90">J'obmettois de dire à Vostre Majesté que l'aparance de ceste sédition
que le S<sup>r</sup> de Valsingam a mandé estre advenue, le <span class="roman">viii</span><sup>e</sup> de ce
moys, à Paris<a name="FNanchor_21" id="FNanchor_21" href="#Footnote_21" class="fnanchor">[21]</a>, a cuydé mettre ceulx cy en quelque suspens de vouloir
attandre qu'est ce qui s'en ensuyvroit, premier que de passer à
nulle négociation plus avant; et de vous mander, Sire, que le duc de
Norfolc sera miz en jugement le <span class="roman">ix</span><sup>e</sup> de janvier, et que le faict des
deux mil escuz luy pourra grandement nuyre, si Vostre Majesté ne
le remédie en faisant continuer la mesmes instance d'iceulx aulx ambassadeurs
de la dicte Dame, aulx propres termes que Vostre Majesté
la leur a desjà faicte, sans y rien changer, encor qu'ilz vous allèguent
que la Royne d'Escoce m'avoit envoyé les aultres mil escuz
par Douglas: car ilz furent employez en aultres siens affaires; et
qu'il vous playse, Sire, escripre une lettre à ceste princesse que, si
le dict duc ne se trouve chargé que de l'accommodement, que son
secrétaire a vollu donner aulx deniers que vous envoyez à vostre
agent, encor qu'il l'ait bien sceu, que vous la priez de ne luy imputer
à faulte, attendu qu'elle n'avoit la guerre en Escoce, et que l'argent
n'estoit envoyé à nul de ses ennemys, et qu'il est de vostre
ordre. En quoy sera besoing que vostre lettre, Sire, soit icy le <span class="roman">x</span><sup>e</sup>
ou <span class="roman">xii</span><sup>e</sup> de janvier, laquelle j'estime que sera dignement employée
pour cause juste et honneste, et qui peult revenir grandement au
service de Vostre Majesté.</p>

<p><span class="pagenum"><a id="Page_328"> 328</a></span></p>

<h2 class="p4 center">CCXXVII<sup>e</sup> DÉPESCHE</h2>

<p class="center">&mdash;du <span class="roman">iii</span><sup>e</sup> jour de janvier 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Audience.&mdash;Plaintes d'Élisabeth au sujet de l'expédition préparée en France
pour l'Écosse par lord Flaming.&mdash;Conférence entre l'ambassadeur et Leicester
sur les affaires d'Écosse.&mdash;Déclaration que M<sup>e</sup> Smith sera chargé de
traiter avec le roi sur ce point.&mdash;Nécessité de hâter le départ de l'expédition.&mdash;Nouvelles
d'Écosse.&mdash;Marie Stuart commise à la garde de sir Raf
Sadler.&mdash;Départ de l'ambassadeur d'Espagne.</p>

<p class="p2 left5 smcap">Au Roy.</p>

<p>Sire, sans aultre occasion que pour donner les bonnes
festes à la Royne d'Angleterre, je la suys allé trouver le
lendemain des Innocens, laquelle a heu très agréable ce
mien office, pour luy estre une signiffication de vostre
bonne volonté vers elle, et ung tesmoignage à ung chacun
comme vous vivez en une fort bonne intelligence l'ung
avecques l'aultre; de quoy elle m'a remercyé beaucoup
de foys: et m'a dict plusieurs bonnes parolles de la ferme
dellibération, en laquelle elle se confirmoit, de plus en plus,
de se vouloir perpétuer en vostre amytié. Et bientost après,
Sire, j'ay receu vostre dépesche du <span class="roman">xix</span><sup>e</sup> du passé, que
m'avez envoyée par Nicollas le chevaucheur; sur laquelle
je suis retourné, le premier de ce moys, donner le bon an
à ceste princesse, et luy ay racoumpté tout ce que me
mandiez de la paix de vostre royaulme, qui a grandement
servy à luy oster deux escrupulles, qu'on luy avoit desjà
imprimés du contrayre, l'ung pour l'émotion de Paris, et
l'aultre de ce qu'on luy avoit faict acroyre que monsieur
de Guyse et monsieur l'Admyral avoient commencé de
s'accompagner; de quoy je l'ay bien fort aultrement persuadée,
<span class="pagenum"><a id="Page_329"> 329</a></span>
sellon que j'en ay trouvé les propos très bien
et très sagement desduictz ez lettres de Vostre Majesté;
et que vostre royaulme estoit, grâces à Dieu, si paysible
que vous luy pouviez fort franchement offrir les moyens,
les forces et les commodités qui y estoient, comme chose
que Dieu avoit tout entièrement remise en vostre mein et
en vostre puyssance.</p>

<p>De quoy la dicte Dame, s'estant adressée à Dieu, a
monstré de le louer et remercyer, de bon cueur, de ceste
tant bonne nouvelle, et m'a prié de ne vous en représenter
moins grande la conjouyssance qu'elle vous en faisoit,
que si ce fût pour la propre tranquillité de son estat; et
que c'estoit ung des fruictz qui vous seroit desjà de la
grande réputation, qui court au monde, de la fermeté de
vostre parolle et vérité de voz promesses, et que de meilleurs
et de plus grandz vous en proviendroient encores;
dont vous vouloit prédire, Sire, que le dernier jour de
l'année passée auroit miz fin à tous les troubles de vostre
royaulme et à toutes les souspeçons d'iceulx, et que vous
ne verriés, du premier de ce nouvel an en là, sinon toute
obéyssance et confience de voz subjectz; et m'a allégué
aucuns signes pour quoy Vostre Majesté debvoit croyre
qu'elle vous seroit heureuse prophète en cest endroict;
que elle acceptoit, au reste, l'offre, que luy faysiez, des
commodictés de vostre royaulme, tout ainsy qu'elle vous
offroit de bon cueur toutes celles du sien, et croyoit que
de la bonne correspondence, que M<sup>r</sup> Smith trouveroit maintenant
en Voz Majestez, l'on verroit réuscyr bientost la
conclusion des choses qui s'espéroient, et se desiroient
entre vous. Et, avant finyr ce propos, estans à regarder
le bal, elle en a introduict ung aultre, bien gracieux et
<span class="pagenum"><a id="Page_330"> 330</a></span>
modeste, des playsirs et honnestes passe temps qu'on se
mettroit en debvoir par tout ce royaulme de donner à Monsieur,
s'il venoit par deçà; ez quelz elle ne fauldroit de
l'acompagner toutjour, affin que les ans, qu'elle avoit plus
que luy, luy semblassent moins ennuyeulx: et n'a obmiz
d'adjouxter à cella aulcuns motz bien exprès et aulcunes
démonstrations propres pour signiffier qu'elle le disoit
avec une bonne et bien honneste affection vers luy;
et néantmoins n'a layssé de me toucher, en passant,
comme ung Escouçoy la venoit d'advertyr que milord de
Flemy embarquoit des Françoys pour passer en Escoce,
ce qu'elle ne sçavoit comment le debvoir prendre, et que,
s'il en advenoit rien contre ce que je luy avois toutjour
faict espérer de vostre amytié, qu'elle s'en prendroit bien
asprement à moy.</p>

<p>A cella, Sire, parce que j'estois adverty qu'aussitost
qu'elle avoit heu ceste nouvelle de M<sup>r</sup> Flemy, elle avoit
commandé qu'on rénovât, si faire se pouvoit, l'accord
avec les depputés du Roy d'Espaigne pour d'aultant se
réfroydir de vostre costé, je luy ay respondu qu'elle ne
debvoit demeurer en aulcun doubte qu'elle n'obtînt par
maistre Smith tout ce qu'elle vouldroit honnorablement
desirer de vostre amytié et de toute la France; et, quand
à l'embarquement de milord de Flemy, que je n'en avois
rien entendu; bien me souvenoit il que Vous, Sire,
l'aviez fort souvent faicte prier de se vouloyr esclarcyr
avecques vous comme vous porriés, tout ensemble,
satisfaire à vostre honneur et debvoir vers la Royne d'Escoce
et vers les Escouçois, et luy complayre à elle en cest
endroict; et que je luy respondois de ma vye que Vostre Majesté
estoit encores en ceste mesmes volonté, et qu'il ne
<span class="pagenum"><a id="Page_331"> 331</a></span>
tiendroit sinon à elle que le tout ne se rabillât fort bien
et bientost.</p>

<p>Et pour la confirmation de cella, je luy ay monstré l'offre,
que Vostre Majesté luy faysoit, d'accomoder le traffic
de ses subjectz en vostre royaulme: ce qu'elle n'a peu
dissimuler que n'en ayt receu ung très grand plésir, et
m'a prié d'en bailler l'article de vostre lettre au comte de
Lestre affin de le communicquer à ses merchandz.</p>

<p>Et là dessus, avec démonstration de grand contentement,
elle s'est retirée pour aller à ses prières, et m'a
aussitost envoyé le dict comte de Lestre; lequel, après
m'avoir faict ung long discours comme ilz avoient nouvelles
que milord de Flemy avoit recouvert quinze mil escus
du douaire de sa Maistresse, et dix mil escus de Vostre
Majesté, avec des armes et monitions, et congé d'embarquer
troys cens arquebouziers, il m'a infiniement conjuré
de vous supplyer très humblement, Sire, que vueillés
faire différer l'embarquement, sellon que j'avois bien peu
comprendre, par la dernière conférance d'entre luy, milord
de Burgley et moy, que sa Mestresse n'avoit intention
de procéder par armes en Escoce, et qu'il luy eust esté
bien aysé d'y envoyer deux et troys mil hommes si elle
l'eut voulu faire, mais s'en estoit engardée pour l'amour
de vous; et que, si ceulx de Lislebourg, qui depuis naguyères
avoient gaigné l'advantage sur les aultres en quelques
rencontres, venoient à estre renforcés de ce secours,
il est indubitable qu'ilz essayeroient d'entreprendre
plus avant, et sa Mestresse s'y vouldroit oposer, dont pourroit
naistre quelque accident qui romproit le bon propoz
d'entre Voz Majestez et voz deux royaulmes; à quoy il
auroit ung infiny regret pour estre celluy qui avoit promeu
<span class="pagenum"><a id="Page_332"> 332</a></span>
et advancé la part de Vostre Majesté en ce royaulme, et
avoit reculé d'aultant celle d'Espagne, non sans qu'on
guétât une occasion sur luy, comme pourroit bien estre
ceste cy, pour luy en faire ung très grand reproche.</p>

<p>Je luy ay commémoré, Sire, les grandz et honnestes
debvoirs, ès quelz Vostre Majesté s'estoit toutjour mise et
avoit faict mettre la Royne d'Escoce et les Escoçoys vers
la Royne, sa Mestresse, sur l'accord de ces affaires, si bien
que vous en demeuriez très justiffié envers Dieu et les
hommes, et luy mesmes cognoissoit très bien qu'en toutes
sortes c'estoit à vous de vous pleindre, et à moy de me
douloyr infiniement de l'honte et confusion, en quoy ilz
m'avoient miz vers Vostre Majesté, sur la négociation de
ce faict; néantmoins que la chose estoit encores si entière,
et Vous, Sire, si parfaictement bien disposé vers la Royne,
sa Mestresse, et vers ce royaulme, et encores tant bien incliné
vers le dict sieur comte que, si luy et milord de Burgley
vouloient regarder à quelque bon expédient là dessus
entre Voz Majestez, que j'espérois que vous le suyvriés et
le feriés suyvre à milord de Flemy, encore que j'osois
bien asseurer que ces trois cens arquebouziers n'estoient
ung secours qui procédât de vous, car le luy heussiés baillé
aultrement grand et mieulx forny; bien les priois d'avoir
esgard à vostre réputation, car non seulement vers eux,
vers lesquelz vous la voudriés mesurer, aultant qu'il vous
seroit possible, sellon leur contantement, mais vous aviez
besoing de la conserver entière vers tous les aultres plus
grandz et plus éminentz estatz de la terre, et desiriés surtout
qu'elle y parvînt clère et non entachée d'avoir jamais
fally à voz alliés. Et ay dict cella, et d'aultres choses appartenant
à ce propos, si franchement au dict comte que
<span class="pagenum"><a id="Page_333"> 333</a></span>
luy mesmes enfin m'a confessé leur propre tort, et qu'il
me promettoit d'en aller incontinent communiquer à milord
de Burgley en son lict, où il estoit malade, et que bientost
il m'en manderoit une response qui me contanteroit.
Laquelle a esté, Sire, que M<sup>r</sup> Smith aura commission de
tretter avec Vostre Majesté de ce particullier, et de tout
le faict de l'Escoce, en telle sorte que vous cognoistrez
que, de ce costé, l'on n'y veult procéder qu'avec vostre
bonne intelligence, et que cependant il ne sera envoyé
nulles forces d'icy à ceulx du Petit Lith.</p>

<p>Le jour d'après, les depputez de Flandres sont retournés
en cour au mandement qu'on leur en avoit faict, avec
espérence de meilleure responce, mais il leur a esté percisté
en celle mesmes de devant, et leur a esté davantage
offert des passeports, sans qu'ilz les ayent demandés, affin
de se retirer; mais ilz ne les ont acceptés, et attendent ung
exprès commandement là dessus de ceste princesse, ou ung
congé du duc d'Alve. Sur ce, etc.</p>

<p class="right">Ce <span class="roman">iii</span><sup>e</sup> jour de janvier 1572.</p>

<p class="p2 left5 smcap">A la Royne.</p>

<p>Madame, ce peu de motz en chiffre, que j'ay trouvés
ez lettres de Voz Majestez, du <span class="roman">xix</span><sup>e</sup> du passé, me feront estre
si sogneux du propos, qu'ilz contiennent, que j'espère
qu'il ne s'en remettra rien en termes que n'en soyez tout
promptement et bien advertys; et Vostre Majesté pourra,
quand à l'aultre, de Monseigneur le Duc, se conduyre sellon
que desjà elle cognoit bien, par la négociation de M<sup>r</sup>
Smith, qu'il sera expédient de le faire; dont si, puis après,
il vous plait m'en mander quelque chose, je mettray toute
la peyne qu'il me sera possible d'entièrement l'accomplir.
<span class="pagenum"><a id="Page_334"> 334</a></span>
Je vous donne compte, Madame, par la lettre du Roy
des aultres choses que j'ay trettées avec la Royne d'Angleterre
et avec les seigneurs de son conseil; sur lesquelles
je n'oze conseiller qu'on retarde aulcunement milord de
Flemy, car il semble que de sa prompte arrivée en Escoce
dépende assés la ressource des affères de sa Mestresse et
de ceulx de son party, et encores la conservation de vostre
allience, et, possible, une plus prompte conclusion de la
confédération qui s'espère avec la Royne d'Angleterre.
Bien estimè je qu'il sera bon de n'advouer les trois cens
arquebouziers qu'il mène, et remonstrer que ce sont Escouçoys,
car aussy ce n'est ung secours digne de la grandeur
de Voz Majestez; mais que vous n'estimiés, attandu
le présent estat de l'Escoce, et ce qui s'est passé jusques
à présent par dellà, qu'il puisse estre de vostre honneur,
ny de vostre debvoir, d'aulcunement empescher ny retarder
le dict Flemy; et néantmoins que vous donrez bien ordre
qu'il ne face rien au dommage de la Royne d'Angleterre
ny de son royaulme, et que mesmes, s'il plait à la
dicte Dame d'entendre ensemblement avec Voz Majestez
à la paciffication du dict pays, que vous ferez révoquer tout
ce qui y sera passé de gens de guerre; et vous supplye très
humblement, Madame, d'uzer ainsy en toutes sortes, vers
le dict S<sup>r</sup> Smith, qu'il cognoisse une droicte intention et
une bonne inclination de Voz Majestez vers sa Mestresse, et
qu'il ayt occasion de luy en escripre en fort bonne façon,
car toutes choses icy pendent, à ceste heure, bien fort des
bonnes responces qu'il mandera que Voz dictes Majestez
luy auront faictes.</p>

<p>Néantmoins je vous veulx bien advertyr, Madame,
que, le <span class="roman">xxviii</span><sup>e</sup> du passé, le capitaine Cage a esté envoyé
<span class="pagenum"><a id="Page_335"> 335</a></span>
de Barvic vers ceulx de Lillebourg pour les presser par
promesses, par offres, par présans, et enfin par grandz
menaces, de se soubzmettre à l'obéyssance du régent, ou
qu'aultrement la Royne d'Angleterre leur fera renverser
le chasteau sur leurs testes; et leur a apporté des articles,
de la part du dict régent, comme pour parvenir à ung
accord, mais, en effect, c'est pour retirer, si faire se peult,
le chasteau hors des meins du capitaine Granges; de quoy
j'espère qu'il se sçaura bien garder. Et cependant ceulx cy
ont envoyé une commission aux gouverneurs des portz de
Houl et de Neufcastel qu'ilz ayent à mettre, dans le <span class="roman">xii</span><sup>e</sup> de
ce moys, cinq navyres de guerre dehors, avitaillés pour deux
moys, pour quatre cens cinquante hommes, affin de se
tenir sur la coste d'Escoce pour empescher, à ce qu'ilz disent,
la descente de milord de Sethon et de milord Dacres,
mais je crains que ce soit au dommaige de milord de
Flemy, s'il n'est plus tost arrivé par dellà.</p>

<p>Sir Raf Sadeller est party, le <span class="roman">xxviii</span><sup>e</sup> du passé, pour aller
garder la Royne d'Escoce, pendant que le comte de
Cherosbery vient présider en la cause du duc de Norfolc
avec les douze pairs. Il me semble, Madame, que les
depportemens de ceulx cy vous admonestent bien fort de
presser ce qu'avez à faire avec eulx, et tirer, le plus tost que
pourrez, une conclusion de la négociation de M<sup>r</sup> Smith, sans
en remettre rien au temps; car ilz se veulent trop servyr
d'icelluy pour leurs commoditez, et n'ont nulle considération
aulx vostres: et puys leurs évènementz sont si incertains
et muables qu'il les fault prendre, pendant qu'on les
trouve en une si bonne disposition comme à présent ilz
sont, ou bien le tout reviendra despuys à rien.</p>

<p>J'entendz que dom Francès d'Alava, voulant par trop
<span class="pagenum"><a id="Page_336"> 336</a></span>
précipiter son retour en Espaigne, s'est embarqué, avec
plusieurs aultres, par ung si maulvès temps, en Zélande, que
leur vaysseau et tous ceulx qui estoient dedans se sont
perduz. L'ambassadeur d'Espaigne, qui estoit icy, est encore
attandant à Gravesines le mandement du duc d'Alve, et
luy a l'on préparé deux navyres de conserve pour le passer
dellà. Sur ce, etc. <span class="i2">Ce <span class="roman">iii</span><sup>e</sup> jour de janvier 1572.</span></p>

<h2 class="p4 center">CCXXVIII<sup>e</sup> DÉPESCHE</h2>

<p class="center">&mdash;du <span class="roman">ix</span><sup>e</sup> jour de janvier 1572.&mdash;</p>

<p class="center">(<i>Envoyée exprès jusques à Calais par Jean Monyer.</i>)</p>

<p class="hanging indent">Raffermissement de la paix en France.&mdash;Nouvelles d'Écosse.&mdash;Combat dans
les faubourgs de Lislebourg.&mdash;Nouvelles de Marie Stuart.&mdash;Affaires d'Espagne.&mdash;Efforts
des députés des Pays-Bas pour renouer la négociation du
traité sur les prises.</p>

<p class="p2 left5 smcap">Au Roy.</p>

<p>Sire, par ma dépesche de devant ceste cy, laquelle est
du <span class="roman">iii</span><sup>e</sup> de ce moys, il a esté satisfaict à celle que j'ay despuys
reçue de Vostre Majesté, du <span class="roman">xxiiii</span><sup>e</sup> du passé, en ce
qui concerne les choses advenues à Paris, desquelles et
des aultres bruictz, qui ont couru de monsieur de Guyse et
de monsieur l'Admyral, j'en avois desjà si bien informé la
Royne d'Angleterre et les seigneurs de son conseil, sur
voz précédentes du <span class="roman">xix</span><sup>e</sup>, qu'il n'a esté besoing de leur
en donner plus grand esclarcissement. Et me semble, Sire,
qu'ilz sont demeurés très bien persuadés de la paix de vostre
royaulme, sinon que le S<sup>r</sup> de Quillegrey, par ses dernyères,
leur en ayt faict penser aultrement; lequel a escript
que la Royne de Navarre avoit refuzé de venir, parce que
M<sup>r</sup> de La Valète, avec sa compagnie, estoit dedans Leytoure,
<span class="pagenum"><a id="Page_337"> 337</a></span>
et qu'elle disoit ne pouvoir vivre sans beaucoup de souspeçon,
tant qu'elle sentiroit ceste garnison si près d'elle.
Je n'ay, à présent, nul plus grand soing que de faire comprendre
à ceulx cy que Vostre Majesté a, en sa main, son
royaulme très paysible et très puissant, pour meintenir très
bien et apuyer le leur, quant il en sera besoing, et qu'ilz
le doibvent ainsy espérer et s'en assurer parfaictement,
aussitost que Vostre Majesté leur en aura donné sa parolle. Et
ay bien tant faict, Sire, que, despuis six jours, ilz ont envoyé
amplyer la commission de M<sup>r</sup> Smith, et luy ont mandé
d'estreindre les choses le plus tost que faire se pourra, et
qu'il offre ardiment, de la part de sa Mestresse, d'accomoder,
par commune intelligence avec Vostre Majesté, les
choses d'Escoce, sans y envoyer des forces; et que mesmes
elle retirera celles qui s'y pourroient trouver de sa
part, car ne me veulent dissimuler que la dicte Dame ne
soit preste d'y en envoyer, aussitost qu'elle entendra que des
estrangers y seroient descendus. Tant y a que je ne puis
pour cella changer de l'opinyon, que j'ay desjà mandée,
touchant le passage de milord de Flemy et de M<sup>r</sup> Du Croc
par dellà, veu que ceulx cy ne cessent d'instemment presser
et solliciter ceulx de Lillebourg, desquelz ilz attandent
leur responce en brief, par le capitaine Caje, qui est encores
devers eulx, et lequel je sçay qu'a escript que l'espérance
des choses, que les dicts de Lillebourg attendent,
d'heure en heure, du costé de France par milord de Flemy
et par le frère du capitaine Granges, les faict tenir fort
fermes.</p>

<p>Il y a heu du combat assés rude dans les faulxbourgs du
dict Lillebourg, de quoy, et des aultres choses que le dict
capitaine Caje rapportera de dellà, j'espère, Sire, de vous
<span class="pagenum"><a id="Page_338"> 338</a></span>
en escripre bien au long aussytost qu'il sera arrivé. Je n'avois
failly, dès le <span class="roman">ii</span><sup>e</sup> du passé, par une dépesche que j'avois
faicte au S<sup>r</sup> de Vérac, de l'assurer, touchant ces mauvais et
pernicieux bruietz, qu'on faisoit courir par dellà, qu'ilz estoient
faulx et malheureusement controuvés; et je le luy
confirmeray encores par la première commodité que j'auray
de luy escripre.</p>

<p>J'ay obtenu de pouvoir envoyer aulcunes besoingnes
à la Royne d'Escoce pour sa santé, mais avec condition
que le messager doibve estre muet. Je le luy ay desjà
dépesché, et luy ay mandé toute la consolation, de la
part de Vostre Majesté, qu'il m'a esté possible. Sir Raf
Sadeller est desjà auprès d'elle, et me creins assés que,
pendant que le comte de Cherosbery sera icy, l'on la
vueille remuer au chasteau de Herfort: car j'entendz
qu'on y a faict quelques provisions, et qu'on y envoyé
de la tapisserie, et ne voy point que, pour le bon propos
où ceulx cy sont avec Vostre Majesté, ilz monstrent
nul signe de modération vers ceste princesse, ny vers
son ambassadeur, qui est fort estroictement tenu, et bien
fort mal tretté; et néantmoins la cause d'elle, et celle du
duc de Norfolc, n'ont faulte de leur support qui se manifeste
en plusieurs sortes dans ceste court, et ceulx de ce
conseil en ont, à toute heure, des adviz secretz; et voyent
souvant des placartz et des libelles diffamatoires qui s'en
publient contre eulx, dont ilz vivent en grande souspeçon et
deffience les ungs des aultres.</p>

<p>Cependant l'on ne laysse de presser le partement de
l'ambassadeur d'Espagne, et, parce que la responce du duc
d'Alve a semblé tarder beaucoup, l'on l'a faict acheminer à
Douvres, et luy a l'on offert d'avancer ce qu'il debvoit icy
<span class="pagenum"><a id="Page_339"> 339</a></span>
d'argent, ou bien de luy faire donner terme, et qu'il ayt à
promptement se retirer; dont Hacquens luy a desjà mené
au dict Douvres le navyre de conserve, qui est ordonné
pour son passage. Les depputés de Flandres attandent
aussi la responce du duc d'Alve. Mais il est émerveillable
combien ilz offrent de grandz partys pour retourner aux
termes de l'accord, et combien il se faict de dilligences, par
ceulx du party de Bourgoigne, pour les faire accepter; en
quoy je me conduys toutjour, le plus que je puys, sellon
qu'il vous a pleu, longtemps y a, me le mander par chiffre.
Et sur ce, etc. <span class="i2">Ce <span class="roman">ix</span><sup>e</sup> jour de janvier 1572.</span></p>

<h2 class="p4 center">CCXXIX<sup>e</sup> DÉPESCHE</h2>

<p class="center">&mdash;du <span class="roman">xiiii</span><sup>e</sup> jour de janvier 1572.&mdash;</p>

<p class="center">(<i>Envoyée exprès jusques à Calais par la voye du sieur Acerbo.</i>)</p>

<p class="hanging indent">Soulèvement de l'Irlande.&mdash;Préparatifs pour le jugement du duc de Norfolk.&mdash;Négociation
des Pays-Bas.&mdash;Proposition d'un traité de commerce entre
la France et l'Angleterre.</p>

<p class="p2 left5 smcap">Au Roy.</p>

<p>Sire, j'avois espéré de vous pouvoir mander par ceste
dépesche beaucoup de nouvelles d'Escoce, mais le capitaine
Caje n'est encores de retour, ny je ne sçay point
qu'aulcun corrier, despuis mes précédentes, soit arrivé de
ce costé là; dont vous parleray, Sire, d'une aultre nouveaulté,
laquelle, à ce que j'entendz, a commancé d'aparoistre
d'ung aultre endroict: c'est qu'ayant couru ung
bruict, en Irlande, comme les Anglois se préparoient d'y
passer bientost en armes pour achever la conqueste des
quartiers, qui n'ont encores rendu obéyssance à ceste couronne,
<span class="pagenum"><a id="Page_340"> 340</a></span>
et que la Royne d'Angleterre avoit déjà distribué
les terres à ceulx qui les subjugeroient, les habitans du
pays ont tenu là dessus une assemblée, en laquel l'O'Nel
Tornoleur, nepveu de l'aultre grand O'Nel, qui a heu la
teste trenchée en ce royaulme, a esté, d'ung commun accord
de tous, créé capitaine et conducteur général pour
résister à l'entreprinse; de quoy il a incontinent adverty
Mac O'Nel, son parant et allié, en Escoce, qui luy a tout
aussytost dépesché troys mille Escouçoys sauvages, et encores
il luy a, de rechef, envoyé sa femme, laquelle est
fille ou seur du dict Mac O'Nel, affin qu'elle en admène plus
grand nombre; et, d'aultre part, le sir Jacmes Fitz Maurice,
qui est à présent le plus renommé capitaine de l'isle,
s'est joinct à luy, avec toute sa troupe, et le comte d'Ormont
a levé de son costé quelques gens, et, sans qu'on en
sache bien l'occasion, est allé courir les terres de sir Barnabé,
au quartier de l'Est, qui est pays fertile, et habité
des meilleurs subjectz que la Royne d'Angleterre ayt par
dellà, et si, a retiré le filz du doyen de Casselz avec luy,
lequel est naguyères revenu d'Espaigne.</p>

<p>Qui sont toutes choses qui donnent grande souspeçon
à ceste princesse d'une générale révolte de tout le pays,
et d'une intelligence avec les estrangers, mesmes qu'elle
voyt le dict d'Ormont et le comte de Queldrar persévérer
en leur réconcillié amityé, et nul des grandz de dellà
prendre bien à cueur le meintien de sa cause, ny s'oposer
à ce qui s'y entreprend tous les jours contre elle.
Dont j'estime, Sire, que la dicte Dame, avec l'advis
des principaulx de ce royaulme, lesquelz elle a maintenant
convoqués icy pour ung aultre affaire, advisera de
pourvoir à cestuy cy.</p>

<p><span class="pagenum"><a id="Page_341"> 341</a></span>
Ceste convocation, à ce que j'entendz, Sire, n'a esté
projectée pour aultre effect, sinon affin que, par la présence
de ce grand nombre de la noblesse, il semble que la
procédure contre le duc ayt à aparoir plus juridique et les
loys du pays mieulx observées. Mais l'on voyt la poursuyte
en estre si artifficieuse et violente qu'un chacun s'en esbahyt,
dont plusieurs placartz s'en publient contre milord
de Burgley pour le cuyder intimider, mais il ne s'arreste
pour cella, ny je ne croy pas qu'on oze attempter rien
davantage contre luy.</p>

<p>Le comte de Sussex a monstré, à ce qu'on dict, de
porter ouvertement la cause du dict duc, et qu'il en est
devenu assés suspect en la court, mais il a toutjour sagement
excepté le crime de lèze majesté, au cas qu'il s'en
trouvast atteint, car il seroit allors le plus mortel de tous
ses adversaires, mais aultrement qu'il se déclaroit estre
tout oultre son amy; et c'est à demein, Sire, qu'on estime
que le dict duc sera mené en jugement, dont bientost
s'entendra la résolution de son faict.</p>

<p>Les depputés de Flandres, en attendant la responce du
duc d'Alve, ont, par l'adviz de ceulx qui favorisent icy
l'alliance de Bourgoigne, présenté à ceulx de ce conseil de
nouveaulx articles pour leur offrir de satisfaire à toutz les
poinctz, sur lesquelz ilz monstroient fonder les principalles
occasions de se départir de l'accord; mais, encores hier,
ilz n'avoient impétré rien de mieulx que de pouvoir, quant
aux merchandises d'Espaigne, retenir celles qui seroient de
bonne vente en ce royaulme pour estre débitées par eux
mesmes en ce que les deniers seroient mis ez mains des Angloys;
et, quant à celles qui ne seroient propres pour icy,
qu'ilz les peussent transporter ailleurs, après estre apréciées,
<span class="pagenum"><a id="Page_342"> 342</a></span>
en bayllant caution d'eu rapporter, dans quatre moys,
le payement; et, quant aux deniers qui estoient en espèces,
qu'ilz n'en parlassent ung seul mot au nom du Roy
d'Espaigne, parce qu'on avoit résolu d'en convenir avec les
seulz Gènevois à qui ilz apartenoient. Aujourdhuy les dicts
depputés vont présenter à ceste princesse une lettre du duc
d'Alve, laquelle l'homme, que monsieur l'ambassadeur
d'Espaigne luy avoit dépesché, a aportée, et en a aporté
une aultre au dict ambassadeur pour se pouvoir retirer:
nous verrons ce qui succèdera.</p>

<p>Les marchandz de Londres sont après à dellibérer sur
l'offre que Vostre Majesté leur faict d'accommoder leur
traffic en France, et bientost ilz m'en doibvent donner responce.
Il y a aulcuns notables personnages qui trectent icy
d'acorder le faict de Portugal et de Venise, pour retourner
à l'accoustumée commerce que ce royaulme avoit avec l'ung
et l'aultre pays, ainsy qu'on faysoit auparavant, et semble
que cella succèdera. Sur ce, etc.</p>

<p class="right">Ce <span class="roman">xiv</span><sup>e</sup> jour de janvier 1572.</p>

<h2 >CCXXX<sup>e</sup> DÉPESCHE</h2>

<p class="center">&mdash;du <span class="roman">xviii</span><sup>e</sup> jour de janvier 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Audience.&mdash;Bon accueil fait en France à M<sup>e</sup> Smith.&mdash;Affaires d'Écosse.&mdash;Négociation
du mariage.&mdash;Condamnation du duc de Norfolk.&mdash;Communication
importante faite sous serment, à la reine d'Angleterre, au nom du
duc d'Anjou.</p>

<p class="p2 left5 smcap">Au Roy.</p>

<p>Sire, vostre dépesche, du troysiesme de ce moys,
m'est arrivé le <span class="roman">xiiii</span><sup>e</sup>, et, le jour après, je suis allé saluer
<span class="pagenum"><a id="Page_343"> 343</a></span>
la Royne d'Angleterre de voz meilleures et plus cordialles
recommandations, et luy prier le nouvel an bon et bien
heureulx de la part de Voz Majestez; puis luy ay compté
l'arrivée de M<sup>r</sup> Smith à Amboyse, et l'ordre qu'aviez
donné, Sire, de l'envoyer rencontrer bien loing par
M<sup>r</sup> de Mauvissière, et encores de le faire recepvoir près
de la cour, et le conduyre en son logis, par M<sup>r</sup> de Rostein,
avec commission, à ung de voz maistres d'hostel et voz officiers,
de le bien tretter, tant qu'il y sera; de sorte que je
la pouvois assurer que son ambassadeur avoit esté le bien
venu, et avoit esté receu avec toute faveur; et que, dans
ung jour ou deux, vous espériés, Sire, de l'ouyr avec
dellibération de vous monstrer très correspondant à tout
ce que pourriés comprendre, par son dire, qui seroit du
desir et bonne intention de la dicte Dame.</p>

<p>Elle a prins en merveilleusement bonne part ce propos,
qui a esté meilleur qu'elle ne l'espéroit, car, sur une lettre
qu'ung des siens, qui est par dellà, luy avoit naguyères escripte,
l'on luy interprétoit que ceste légation ne seroit
ny bien receue ny bien respondue; dont m'a pryé de
croyre qu'elle ne doubtoit plus qu'elle n'eust cest an bien
bon, puisque Voz Majestez le luy envoyoient donner, et
que, de par elles, elle l'acceptoit pour tel de fort bon
cueur, et prioit Dieu que en semblable il le vous voulût
donner, et plusieurs aultres après, très-bons et bien combles
de toute félicité, et qu'elle vous rendoit toutes les grâces,
qu'elle pouvoit, de l'honneur et bonne chère que
faisiés à son ambassadeur, duquel elle s'assuroit que n'entendriés
chose aulcune qui ne fût pour vous contanter.</p>

<p>J'ay suivy à luy dire, Sire, que, sur l'arrivée de son
ambassadeur, celluy d'Escoce et les Escoçoys vous estoient
<span class="pagenum"><a id="Page_344"> 344</a></span>
venus faire une recharge, comme de coustume, pour l'accomodement
de leurz affères, et que Vostre Majesté les
avoit priés d'avoir encores ung peu de patience jusques à
ce qu'on vît que pourroit réuscyr de la conclusion de ce
tretté; et que vous desireriés bien fort que, cependant, pour
aulcunes occasions bien considérables, la dicte Dame voulût
ordonner quelque relasche à la Royne d'Escoce du resserrement
et rigueur qu'elle luy faysoit tenir, et pareillement
à son ambassadeur: et qu'elle voulût aussy qu'il se moyennast
une suspencion d'armes entre les Escoçoys, pour laquelle,
s'il luy playsoit qu'il se fît une dépesche en commun
à ceulx des deux partys, je serois prest, à toute
heure, de leur escripre au nom de Vostre Majesté.</p>

<p>A ces propos elle m'a soubdain respondu qu'après que
vous auriez ouy M<sup>r</sup> Smith, elle vouloit bien laysser à
Voz Majestez de juger quel trettement la Royne d'Escoce
avoit mérité d'elle, et si l'évesque de Roz n'avoit pas déservy
le gibet, duquel elle me vouloit dire, tout franchement,
qu'il n'en estoit nullement hors de danger; et, quant aux
Escouçoys, que milord d'Housdon luy avoit escript qu'ilz
estoient en termes de prendre entre eulx une suspencion
pour six sepmaines, et que ceulx de Lillebourg persistoient
toutjour à requérir ung raysonnable accord: dont elle avoit
commandé à deux de ses conseillers de réduyre par chapitres
leurs demandes, affin de les mettre en dellibération,
et que, puis après, elle feroit tout ce qu'il luy seroit possible
pour les leur faire accorder, sans toucher à rien qui
peût préjudicier à vostre alliance; mais, Sire, ny elle, ny
ceulx de son conseil ne m'ont voulu rien respondre, touchant
y faire une dépesche en commun.</p>

<p>J'entendz que l'ung et l'aultre party vont temporisant, et
<span class="pagenum"><a id="Page_345"> 345</a></span>
qu'ilz mènent assez doulcement la guerre, et qu'il semble
qu'on ayt icy opinyon que le S<sup>r</sup> de Vérac a maintenant plus
d'intelligence avec ceulx d'Esterlin qu'avec ceulx de Lillebourg.
Je suys après à luy faire tenir, en ung chiffre qui est
commun entre nous, le contenu de voz lettres que luy adressés,
et ce que, d'abondant, m'avez commandé de luy escripre.</p>

<p>Après ce dessus, j'ay faict entendre, mot à mot, à la
dicte Dame, en la façon que je mande en la lettre de la
Royne, l'advertissement de Monseigneur, duquel n'est
pas à croyre combien ceste princesse a monstré qu'elle luy
en sçavoit ung merveilleusement bon gré, et qu'elle en sçavoit
encore ung bien fort grand à Voz Majestez; et a rapporté
tout ce qu'elle a peu de ses meilleures parolles et de ses
contenances ensemble pour me faire veoyr qu'elle s'en tenoit
infiniement redevable à luy et bien fort obligée à toutz
troys, et que c'estoit une obligation de laquelle elle ne perdroit
jamais la mémoyre; bien vous suplioit, Sire, puisqu'aviez
commancé d'avoir ung si grand soing de son bien, qu'il
vous pleût de le continuer, et de croyre qu'elle, de sa part,
feroit pour vous, en toutes partz qu'elle pourroit du monde,
ung très bon guet sur tout ce qui seroit du salut de vostre
personne et de la conservation de vostre grandeur; et
que, ne pouvant exprimer la consolation et contantement
qu'elle sentoit en son cueur de la concurrence de Voz
Majestez avecques Monseigneur sur ung si grand et si
charitable office qu'il avoit uzé vers elle, et attandant
qu'elle vous en peult monstrer une meilleure recognoissance,
elle vous supplioit d'accepter celle d'ung mercys,
que cependant elle vous en rend le meilleur et le plus
grand qu'il luy est possible de le dyre ny penser.</p>

<p>Je vous puys assurer, Sire, que, quelz moyens que la dicte
<span class="pagenum"><a id="Page_346"> 346</a></span>
Dame tiegne de pourvoir maintenant là dessus, qui ne sont
petits, elle faict en sorte qu'on ne peut ny souspeçonner ny
sentir d'où cella est venu; qui verrés, Sire, ce que j'en
mande davantaige par la dicte lettre de la Royne, vostre
mère, et par celle de Mon dict Seigneur, ausquelles me remettant;
je adjouxteray au surplus, icy, comme le duc de
Norfolc a esté, dès hier, mené en jugement devant les payrs,
non sans grande creinte de sédition par la ville, quand on
l'a conduict à Ouestmester, mais l'on avoit mis beaucoup
de gens en armes par toutes les rues, et redoublé les gardes
au logis de la Royne, et encores, pour plus de seurté, il a
esté mené par eau. J'espère que bientost s'entendra toute
la résolution de son faict, qui, je croy, sera de sa ruyne.
Sur ce, etc.  <span class="i2">Ce <span class="roman">xviii</span><sup>e</sup> jour de janvier 1572.</span></p>

<p class="p2 blocquote">Tout à ceste heure, l'on me vient de mander que le dict duc est
condampné à mourir.</p>

<p class="p2 left5 smcap">A la Royne.</p>

<p>Madame, l'ordre, que j'ay tenu en l'avertissement que
Monseigneur m'a commandé de donner, à la Royne d'Angleterre,
a esté que, sans monstrer de luy avoir à dyre rien
de plus espécial que de coustume, après quelques discours
d'aulcunes aultres choses ordinayres, je luy ay dict que je
voulois parler plus bas sur tout ce qui me restoit à luy remonstrer,
affin qu'il ne fût entendu que d'elle seule; dont
elle a commandé incontinant d'aporter ung tabouret, et
m'ayant mené assoyer près d'elle en un coing de sa chambre
privée, j'ay suivy mon propos en ces propres termes:</p>

<p>Que Monseigneur avoit, ces jours passés, pryé Voz Majestez
Très Chrestiennes de luy permettre qu'il peût donner
<span class="pagenum"><a id="Page_347"> 347</a></span>
à la dicte Dame ung advertissement, qu'il avoit naguyères
heu de bon lieu, d'ung certein faict qui touchoit
grandement la personne d'elle; et qu'il se sentoit avoyr
tant d'obligation à la bonne opinyon qu'elle avoit heu de
luy, pour l'honneur qu'elle luy avoit faict de le vouloyr espouser,
qu'il ne seroit jour de sa vye qu'il ne se mict en
tous les debvoirs qu'il pourroit pour le recognoistre, encores
qu'il y courust l'empeschement de sa fortune et le dangier
de sa propre vye, et qu'ilz ne le verroient jamais estre
bien à son ayse qu'il n'eust accomply ce bon office vers elle.</p>

<p>Sur quoy Voz Majestez, ayant considéré que la requeste
de ce prince, vostre filz et frère, procédoit de la générosité
de son cueur, et d'une honneste affection de se vouloir
monstrer non ingrat des obligations qu'il avoit à une si
grande et si vertueuse princesse, après en avoir entendu la
particullarité, non seulement aviez trouvé bon de luy permettre
d'en uzer comme il l'auroit en desir, mais l'aviez
conforté et conseillé de le faire; en quoy elle pouvoit comprendre
combien vous concouriés tous troys, voyre le quatriesme
qui n'en estoit nullement séparé, à vouloir sa conservation
et son bien; et seulement Voz Majestez avoient
prescript et enjoinct à Mon dict Seigneur que nul aultre,
sinon elle seule, peût sçavoir que l'advertissement vînt de
luy, ny que le Roy et Vous, Madame, luy eussiés conseillé
de le luy mander, et que Voz Majestez me conjuroient, en
la foy et obéyssance de loyal subject et serviteur, et sur ma
vye, de le luy dire à elle seule tant en secrect, et de faire
qu'il fust tenu si secrect à tous aultres, que je la supplioys
très humblement ne trouver mauvais que je prinse sa parolle
et sa promesse, et mesmes son sèrement, en foy de princesse
royalle, chrestienne, pleyne d'honneur et de vérité, qu'elle
<span class="pagenum"><a id="Page_348"> 348</a></span>
ne diroit jamais à nulle personne du monde qu'elle eust
heu les advis de Mon dict Seigneur, ny par ordre de Voz
Majestez, ny que moy, vostre ambassadeur, luy en eusse
parlé; car cella ne luy serviroit de rien, et pourroit, en
plusieurs sortes, nuyre et estre de grand préjudice aulx
deulx frères, et encores à vous, qui estes la mère.</p>

<p>La dicte Dame, avec une merveilleuse attention et avec
ung incroyable desir de sçavoir que c'estoit, m'a incontinant
promis qu'elle ne le révelleroit à créature vivante, ny n'en
communicqueroit rien, ny près ny loing, à nulz de ses plus
inthimes conseillers; et me l'ayant ainsy, avec les deux
mains ellevées, et puis, avec la droicte sur l'estomac, confirmé
par serment, j'ay suivy à luy dire que je luy monstrerois
la propre lettre de Mon dict Seigneur, affin qu'elle
mesmes vît tout ce qu'il m'en mandoit, et aynsy je la luy
ay leue fort distinctement; qui n'a esté sans qu'en son visage
n'ayt aparu de l'émotion et du changement, non tant
pour l'indignation du mal qu'elle oyoit estre préparé contre
elle, que pour le contantement et plésir qu'elle sentoit
en son cueur de ce bon office de Mon dict Seigneur, et de
ce que Voz Majestez le luy aprovoient. Et sur cella, Madame,
vous verrez en la lettre du Roy, et encore en celle
de Mon dict Seigneur, les honnestes responces qu'elle m'a
faictes, et que c'est, à ce coup, que vous l'avez tenue et
réputée à bon esciant pour propre fille, et qu'elle vous a expérimentée
pour sa très bonne mère, et que pour telle vous
recognoistra elle et vous honnorera à jamais, et aura sa
vye en plus d'estime pour la sentyr chérye et bien voulue
de telz princes.</p>

<p>Il semble, Madame, que cest office, lequel ne peust
estre jugé que très honneste, et royal, et bien fort humein,
<span class="pagenum"><a id="Page_349"> 349</a></span>
aura proprement produict l'effect que desirez, principallement
pour Mon dict Seigneur, et puys pour Voz Majestez,
et pour le bien de voz affères; car ayant la dicte Dame desiré
de voyr une segonde foys la dicte lettre, et la luy ayant
baillée à lyre, elle a monstré, par toutes ses contenances
et par toutes ses parolles, d'en avoyr ung si grand contentement
que je ne puys dire, Madame, sinon qu'elle se tient
la plus redevable princesse de la terre à luy et très obligée
à tous troys: seulement elle s'est ung peu arrestée au premier
article de la dicte lettre, et m'a dict qu'il sembloit que
Mon dict Seigneur n'espérât plus au mariage, et qu'il le
tînt pour tout rompu.</p>

<p>Je luy ay dict qu'elle sçavoit bien auquel il avoit tenu,
mais que tant plus debvoit elle réputer, à ceste heure, l'affection
de Mon dict Seigneur avoir esté toutjour très honnorable
et très honneste, et vuyde de toute aultre sorte
d'ambition que celle de ses bonnes grâces. Elle m'a, de
rechef, demandé si, à la dathe de mes lettres, M<sup>r</sup> Smith
avoit desjà esté ouy, et luy ayant respondu que j'estimois
que non, elle n'a plus suyvy le propos. Sur lequel il me
reste, Madame, de supplyer très humblement Vostre Majesté
de croyre, et de demeurer très fermement persuadée
que, depuis le partement de M<sup>r</sup> de Foix, je ne me suis advancé
de parler icy ung tout seul mot en ceste matière, sinon
ainsy que le Roy, ou Vous, ou Mon dict Seigneur, me
l'avez escript, qui est en substance qu'ayant Voz Majestez
veu les articles elles n'avoient voulu assoyer aulcun certein
jugement sur iceulx, attandant le personnage d'honneur
de ce conseil que la dicte Dame vous voudroit envoyer, et
rien davantage; qui est bien loin de ce qu'on vous a rapporté,
et encores plus esloigné de la présomption que
<span class="pagenum"><a id="Page_350"> 350</a></span>
j'aurois uzée trop grande, si j'avois passé plus avant, qui
espère n'en uzeray jamais de semblable. Sur ce, etc.</p>

<p class="right">Ce <span class="roman">xviii</span><sup>e</sup> jour de janvier 1572.</p>

<h2 class="p4 center">CCXXXI<sup>e</sup> DÉPESCHE</h2>

<p class="center">&mdash;du <span class="roman">xxv</span><sup>e</sup> jour de janvier 1572.&mdash;</p>

<p class="center">(<i>Envoyée jusques à la court par Jacques, le chevaulcheur.</i>)</p>

<p class="hanging indent">Détails circonstanciés sur la condamnation du duc de Norfolk.&mdash;Déclaration
faite par le duc après la lecture de la sentence.&mdash;État de la négociation
avec l'Espagne.&mdash;Audience.&mdash;Réponse du roi sur l'article de la religion,
concernant le mariage du duc d'Anjou; rupture de cette négociation.&mdash;Communication
secrète faite à Burleigh de la proposition du mariage du duc
d'Alençon avec Élisabeth.</p>

<p class="p2 left5 smcap">Au Roy.</p>

<p>Sire, ainsy que je vous ay mandé, par mes précédentes
du <span class="roman">xviii</span><sup>e</sup> du présent, le duc de Norfolc a esté condempné
à mourir, ayant néantmoins si bien respondu à tout ce
qu'on luy imputoit, d'entre la Royne d'Escoce et luy,
que l'accusation en a esté trouvée assez légère, ny l'on
ne luy a touché ung seul mot des deux mil escuz, que
j'avois baillé à son secrettaire; mais il ne s'est peu bien
desmeler des pratiques qu'on luy a allégué que Ridolfy
avoit menées, entre le duc d'Alve et luy, pour impétrer de
l'argent du Pape, et des forces du Roy d'Espaigne, affin
de faire une descente en Norfolc en faveur de la susdicte
Royne d'Escoce. Il est vray qu'il a fermement soubstenu
qu'il n'en avoit jamais rien sceu, et que les lettres du
Pape et du duc d'Alve, lesquelles l'on luy a produittes,
ne l'en pouvoient aulcunement arguer. Tant y a que, sur
la déposition de ses deux secrettaires et de l'évesque de
<span class="pagenum"><a id="Page_351"> 351</a></span>
Roz, le jugement de rigueur s'en est ensuyvy, lequel,
après luy avoir esté prononcé par le comte de Cherosbery,
avec l'estonnement d'un chacun, et avec le regret infiny
des meilleurs, et généralement de tout le peuple, il a,
d'ung visage bien serein et constant, respondu tout haut:&mdash;«Que,
devant Dieu et en sa conscience, il demeuroit
très justiffié de tout ce qu'on luy mettoit sus, et qu'il
estoit très fidelle et aultant loyal subject de la Royne, sa
Mestresse, et de sa couronne, que nul gentilhomme du
monde le pouvoit estre; mais, puisque les hommes l'opinoient
autrement, et le jetoient hors de leur compagnie,
qu'il n'y avoit plus de regret, s'asseurant que Dieu le recepvroit
en la sienne pour y estre à repos; seulement
pryoit les juges, ses payrs, d'intercéder vers la Royne pour
ses enfans, et pour la récompense de ceulx qui l'avoient
servy, et pour le payement de ses debtes.» Et ainsy a esté
ramené en la Tour, où l'on parle que l'exécution s'en fera
vendredy prochein. Et, quant à ses biens, j'entendz que les
meubles sont confisqués, et que les immeubles restent au
comte de Seurey, son filz, qui demeure encores le plus riche
seigneur d'Angleterre.</p>

<p>L'on est attandant comme l'on procèdera contre les aultres,
qui sont aussy prisonniers, desquelz, parce que je
creins bien fort qu'on aille à toute extrémité contre l'évesque
de Ross, je vous supplye, très humblement, Sire,
de remonstrer, ou faire remonstrer, à M<sup>r</sup> Smith que vous
desirez que son privilège invyolable d'ambassadeur luy soit
gardé, affin qu'il le mande ainsy à sa Mestresse, ou, s'il
vous plaist d'en escripre promptement une lettre expresse
à elle mesmes, je mettray peine de l'employer pour sa conservation,
avec le plus d'efficace qu'il me sera possible.</p>

<p><span class="pagenum"><a id="Page_352"> 352</a></span>
Sur la condempnation du dict duc, les souspeçons et
deffiences ont tant augmenté, qu'on a envoyé faire une
vysite générale pour voyr quelz étrangers il y avoit en ceste
ville; depuis quand ilz y estoient venuz? quelz armes ilz
avoient? de quelle nation et de quelle religion ilz estoient,
et à quelle église ilz alloient? et l'on a prins deux italiens
qui, depuis quinze jours, estoient passez de Flandres icy,
et aussy des angloys souspeçonnés d'avoir conjuré la mort
de milord de Burgley.</p>

<p>Au surplus, Sire, je comprins l'aultre jour, par un propos
de la Royne d'Angleterre, que le S<sup>r</sup> de Sueneguen,
principal depputé de Flandres, luy estoit venu, de la part
du duc d'Alve, dire la nouvelle des couches de la Royne
d'Espaigne, et comme le Roy, son Maistre, avoit soubdein
dépesché ung courrier pour en advertyr l'Empereur et
n'avoit heu loysir d'en rien escripre à elle, ny de luy faire
la conjouyssance du filz que Dieu luy avoit donné, mais
qu'il avoit mandé au dict duc de faire, en son nom, l'ung et
l'aultre office, à quoy il n'avoit voulu fayllir; et que la
dicte Dame avoit respondu qu'elle se resjouyssoit de ceste
prospérité du Roy d'Espaigne, mais non de la façon qu'il
la luy faysoit sçavoir, et que, puisqu'il avoit dépesché si
loing ung courrier exprès pour cella, il le pouvoit avoyr
retardé, ung moment d'heure, pour luy en escripre aultant
que le dict duc luy en mandoit. J'entendz que le dict depputé
l'a pryée de vouloir permettre à l'ambassadeur d'Espaigne
et à luy, qu'ilz puissent séjourner icy, jusques à ce
qu'ilz ayent receu nouvelles du Roy, leur Maistre, à quoy
elle a respondu que, dans quatre jours, elle leur en feroit
sçavoir son intention, mais l'on me vient dire que, de nouveau,
elle a faict commander au dict sieur ambassadeur
<span class="pagenum"><a id="Page_353"> 353</a></span>
de partyr, lequel estoit à Canturbery avec vingt hommes
de garde à ses despens, et qu'elle a faict ramener icy son
mestre d'ostel prisonnier, comme coupable de la conjuration
contre milord de Burgley. Il semble que la dicte Dame
ayt advis que, en Hespaigne, l'on a de nouveau faict arrest
sur les Angloys et sur leurs marchandises, et que mesmes
l'on y a arresté des françois et des flammans qui les leur
couvroient et leur prestoient le nom; tant y a que la vente
des marchandises d'Espaigne, qui estoient icy en arrest, a
esté publiée en termes, à la vérité, assez gracieulx, mais
dont l'exécution ne peult sembler que rude et odieuse à
ceulx à qui elles appartiennent. Le dict S<sup>r</sup> de Sueneguen
m'est venu visiter, despuis deux jours, qui m'a dict qu'il
espère demeurer icy agent, et, possible, y estre continué
ambassadeur pour le Roy Catholique.</p>

<p>J'ay receu, en mesme temps, par l'homme de M<sup>e</sup> Smith
et par Jacques le chevaulcheur, troys lettres de Vostre
Majesté, l'une du <span class="roman">vii</span><sup>e</sup> et <span class="roman">ix</span><sup>e</sup> du présent, et les deux aultres
des <span class="roman">x</span><sup>e</sup> et <span class="roman">xi</span><sup>e</sup>; sur lesquelles ayant esté vysiter cette princesse,
elle m'a bien voulu monstrer qu'elle avoit receu ung
singulier plésir d'entendre, par la dépesche de M<sup>e</sup> Smith,
ce qui s'estoit faict et qui se faysoit pour la réception et
bon trettement de son ambassadeur; ensemble ce qui s'estoit
passé en ses premières audiences; de quoy elle s'estimoit
avoyr une très grande et perpétuelle obligation à Voz
Majestez, mais s'esbahyssoit par trop de la déclaration que
Voz dictes Majestez luy avoient faicte bayller sur le faict
de la religion, en termes si peu accordables qu'elle ne
l'heût jamais ainsy pensé, ny espéré, et que c'estoit une
manifeste ropture, sur laquelle elle avoit à se douloyr non
de Voz Majestez, car le dict S<sup>r</sup> Smith luy avoit mandé le
<span class="pagenum"><a id="Page_354"> 354</a></span>
regret que vous y aviez, ny de Monseigneur, car ne le vouloit
réputer inconstant, mais de ceulx qui de longtemps
avoient préparé leurz conseils et artiffices contre ce propos,
me demandant si j'avois veue la dicte déclaration. A quoy
luy ayant faict semblant que non, elle me l'a faicte apporter
par milord de Burgley, et lors je luy ay ramantu ce qui
s'estoit passé jusques à la responce qu'elle avoit faicte au
S<sup>r</sup> de Larchant; sur laquelle ceulx du conseil de Vostre
Majesté, d'une voix, avoient lors faicte la dicte déclaration,
ainsy que M<sup>r</sup> de Foix la luy estoit despuis venue
apporter, et l'avoit déclarée à ceulx de son conseil.</p>

<p>Sur quoy la dicte Dame a uzé de beaucoup de réplicques
de diverses sortes, mais la principalle a esté qu'on luy avoit
toujour faict accroyre que Monsieur, si elle temporisoit,
condescendroit enfin à se passer de l'exercice de sa religion.
Et me suis licencié en la meilleure sorte que j'ay peu d'elle,
non sans qu'elle ayt monstré du regret beaucoup que les
choses en fussent venues à ce point, mais qu'elle estoit
néantmoins fort disposée à passer oultre à contracter une
bien estroicte intelligence avec Vostre Majesté. Nous avons
devisé de l'accident de dom Francès d'Alava, lequel elle
croyt estre noyé, et que néantmoins, s'il estoit saulvé du
naufrage, et retiré en quelque endroict de ce royaulme,
qu'elle m'en feroit incontinant sçavoir des nouvelles. Sur
ce, etc.  <span class="i2">Ce <span class="roman">xxv</span><sup>e</sup> jour de janvier 1572.</span></p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, après avoyr, mardy dernyer, esté ung long
temps avec la Royne d'Angleterre et ung bon espace avec
le comte de Lestre, milord de Burgley et moy nous sommes
<span class="pagenum"><a id="Page_355"> 355</a></span>
retirez seulz en une chambre, à part, où, après d'aultres
devis, je luy ay touché celluy du propos qui vous a esté
ouvert de Monseigneur le Duc, votre filz, pour la Royne,
sa Mestresse; et que Vostre Majesté me commandoit de le
communiquer à luy seul et à nul aultre de ce royaulme, et
de me conduyre en icelluy sellon qu'il me le donroit par
advis et conseil: dont je le pryois me dire en quoy, et comment,
et par où, il luy sembleroit advis que je debvrois
commancer.</p>

<p>Il m'a incontinant demandé si j'en avois touché quelque
mot à la Royne, sa Mestresse. Je luy ay respondu que non.&mdash;«Il
faut donc, ce m'a il dict, que nous jurions, l'ung à
l'aultre, qu'il n'en viendra rien à la cognoissance d'homme
du monde, jusques à ce que nous nous serons accordés du
moyen comme il le fauldra réveller.» A quoy luy ayant dict
que j'en avois assés exprès commandement de Vostre Majesté
pour ne debvoir différer d'y adjouxter mon serment,
il a suyvy à dire que M<sup>e</sup> Smith luy en avoit escript en fort
bonne sorte, et que, suyvant cella, n'y avoit pas vingt quatre
heures que, devisant devant sa Mestresse de la déclaration
de Monsieur touchant la religion, il s'estoit advancé
de faire mencion de Monsieur le Duc, par forme de demander
quel aage il avoit, à quoy quelcun avoit soubdein respondu
que cella ressembleroit plustost une mère qui gouverne
son filz, que non pas ung mary auprès de sa femme,
et qu'il n'avoit ozé lors rien réplicquer; dont, pour mettre
quelque fondement en ce propos, encor qu'on luy eust bien
dict que Monsieur le Duc n'avoit qu'ung an et demy moins
que Monsieur, il luy sembloit néantmoins que je feroys bien
de recouvrer la date du jour et heure de sa nayssance, la
merque de sa haulteur, et que luy, de son costé, travailleroit
<span class="pagenum"><a id="Page_356"> 356</a></span>
à deux choses: l'une, de s'informer des meurs et condicions
de Mon dict Seigneur le Duc, affin d'en parler avecques
vérité à celle qu'il ne vouloit ny devoit aulcunement
tromper; l'aultre, de regarder les moyens comme pouvoir
transférer en luy le propos de Monseigneur, avec l'honneur
et réputation, et mesmes avec quelque apparante occasion
que cella seroit advenu pour l'advantage et commodicté de
sa Mestresse et de son royaulme; car me vouloyt bien dire
qu'elle avoit uzé de violence contre elle mesmes en la résolution
de se maryer, pour la seule réputation de l'estime,
valeur et perfections de Monsieur, dont n'estoit sans grande
difficulté comme luy debvoir proposer maintenant ung aultre
party.</p>

<p>Je luy ay respondu que ses considérations me sembloient
fort louables et pleynes de rayson, néantmoins que ce nouveau
propos estoit si semblable et germein du premier
qu'il n'y avoit aultre différance, sinon qu'en Monseigneur le
Duc commançoit de reluyre les vertus, desquelles Monsieur,
qui est son ayné, avoit desjà monstré l'esplandeur par toute
la Chrestienté; et qu'affin qu'il vît en quoy pouvoit mieulx,
que sur ma simple parolle, appuyer ce qu'il feroit en cest
affaire, je luy vouloys monstrer le propre escript de vostre
mein, lequel, Madame, il a incontinant leu avec le surplus
de la lettre, et a fort curieusement considéré toutes
les particullarités qui y estoient; puys, s'estant levé, a
fort humblement, le bonnet à la main, remercyé Vostre
Majesté de la confiance que monstriez prendre de luy, et que
Dieu sçavoit l'affection qu'il avoit heu au propos de Monseigneur,
et comme il avoit esté, toute la nuict, quand la
déclaration par escript estoit arrivée, sans pouvoir dormir,
et qu'il en veilleroit plusieurs aultres pour servir
<span class="pagenum"><a id="Page_357"> 357</a></span>
maintenant à cestuy cy; et qu'il manderoit à M<sup>e</sup> Smith
tout ce de quoy, avant le retour de son homme, il cognoistroit
estre besoing de luy faire sçavoir.</p>

<p>Qui est, Madame, toute la substance de ce que je vous
en puis, pour ce coup, escripre, car seroit long de vous
racompter les aultres argumentz et persuasions, dont je
luy ay uzé; qui n'ay obmis rien de tout ce qui pouvoit servir
pour luy faire prendre toutes les bonnes espérances du
monde de Monseigneur le Duc, pour monstrer l'advantaige
et seureté qui viendroit à ceste princesse de l'épouser, et la
récompense que luy et les siens s'en pouvoient promettre,
s'il conduysoit le propos à sa perfection. Seulement je
adjouxteray icy, Madame, que le S<sup>r</sup> de Quillegrey, encor
qu'il soit beau frère du dict milord de Burgley, il est néantmoins
tant obligé et dévot serviteur du comte de Lestre,
que je ne pense pas qu'il luy ayt cellé ou qu'il luy celle
longtemps l'ouverture de ce propos, dont je creins qu'il se
tiendra offancé de ce que ne le luy aurés faict communiquer,
car faict profession de se monstrer parcial pour la France:
tant y a que Vostre Majesté en uzera, sellon qu'elle verra
estre le plus expédient. Bien vous suplye, Madame, de
faire ordonner quelque chose pour honnorer et gratiffier
luy et milord de Burgley de quelque présent de Voz Majestez.
Et sur ce, etc. <span class="i2">Ce <span class="roman">xxv</span><sup>e</sup> jour de janvier 1572.</span></p>

<p><span class="pagenum"><a id="Page_358"> 358</a></span></p>

<h2 class="p4 center">CCXXXII<sup>e</sup> DÉPESCHE</h2>

<p class="center">&mdash;du dernier jour de janvier 1572.&mdash;</p>

<p class="center">(<i>Envoyée exprès jusques à Calais par Jehan Monyer.</i>)</p>

<p class="hanging indent">Desir d'Élisabeth de continuer la négociation du traité d'alliance avec le roi.&mdash;Sursis
à l'exécution du duc de Norfolk.&mdash;Pacification de l'Irlande.&mdash;Nouvelles
d'Écosse.&mdash;Départ de l'ambassadeur d'Espagne, qui a quitté
l'Angleterre.&mdash;Sollicitations des députés des Pays-Bas pour renouer les négociations.&mdash;Explications
données par le duc d'Albe, au nom du roi d'Espagne,
qui consent à rappeler son ambassadeur.&mdash;Négociation avec le
Portugal au sujet des prises.</p>

<p class="p2 left5 smcap">Au Roy.</p>

<p>Sire, ayantz les principaulx de ce conseil esté, deux et
trois jours, aux champs à se récréer de la peyne et extrême
sollicitude qu'il leur avoit convenu prendre pour mener le
duc de Norfolc en jugement, et après qu'ilz ont esté de
retour, ilz ont desiré encores quelque loysir pour penser
sur la dernière dépesche qui estoit arrivée de France, affin
d'en pouvoir mieulx dellibérer; ce qui a faict que l'homme
de M<sup>e</sup> Smith a esté d'aultant retardé, mais enfin ilz l'ont
dépesché mardy au soyr: et m'a l'on asseuré, Sire, qu'ilz
ont mandé au dict S<sup>r</sup> Smith de continuer le tretté, et que
ceste princesse et eulx se sont de nouveau résolus de conclure,
s'il leur est possible, une bien estroicte confédération
avec Vostre Majesté. J'espère que la dicte Dame n'aura
obmis d'adresser au dict S<sup>r</sup> Smith des lettres, qu'elle m'a
dict qu'elle vous vouloit escripre de sa main, affin de remercyer
Monseigneur de son advertissement et pareillement
Voz Majestez, et vous suplier tous troys de prendre
une semblable confience d'elle qu'elle avoit trouvé en vous,
et de vous asseurer, pour jamais, de sa bonne et droicte
<span class="pagenum"><a id="Page_359"> 359</a></span>
intention en tout ce qui vous touchera, et à tous ceulx de
vostre couronne. Il se pourra comprendre, Sire, par les
dictes lettres en quelle disposition elle est maintenant, car
j'ay clèrement cognu, ceste dernyère foys que j'ay parlé à
elle, que ses propos ne m'ont esté si francs, ains beaucoup
plus réservés que de coustume, bien qu'elle n'a layssé de
me continuer les mesmes termes, de se vouloyr perpétuer
en vostre amityé; et je croy que les besoings de ses affères,
l'y contreindront, et la feront passer oultre au tretté, si,
d'avanture, il est bien poursuivy, et si l'on presse de le
mener bientost à quelque conclusion.</p>

<p>La mère du duc de Norfolc et milord Thomas Havart
sont venuz icy supplyer pour la vye de leur filz et nepveu,
mais ilz n'ont encores rien impétré; il est vray que l'exécution
demeure en suspens. Et cependant ceste princesse
faict toute la faveur qu'elle peut au comte de Cherosbery
pour le cuyder retenir en sa cour, ce qui ne viendroit bien
à propos pour la Royne d'Escoce, car l'on la commettroit
en garde, à quelque autre qui, possible, ne seroit tant
homme d'honneur comme luy.</p>

<p>Les choses d'Yrlande se sont ramandées despuys l'aultre
jour, car les saulvages monstrent de ne vouloyr rien remuer
cest yver, et maistre Fuiguillen, lieutenant de ceste
Royne, a renforcé les garnisons de toutz les fortz de la
palyssade, et a accommodé le différent d'entre le comte
d'Ormont et le ser Bernabey; et asseure fort que, si la
dicte Dame luy envoye les deniers, et les hommes, et les monitions
qu'elle luy a promis, qu'il luy rendra le pays paysible
et bien assuré; néantmoins elle y sent beaucoup plus
de difficulté que l'aultre n'en y voyd.</p>

<p>J'entendz que ceulx d'Esterling ont mandé à la dicte
<span class="pagenum"><a id="Page_360"> 360</a></span>
Dame que le service de leur jeune Prince ne peut requérir
qu'ilz octroyent aulcune suspencion de guerre à ceulx de
Lillebourg, et que pourtant ilz la prient de leur envoyer
l'argent et forces qu'elle leur a promis. A quoy l'on m'a
assuré qu'elle leur a desjà respondu qu'elle est dellibérée
de n'entendre en rien de leurz affères, ny pour l'ung ny
pour l'aultre party, qu'elle ne les voye en quelque abstinence
d'armes; tant y a que je sçay qu'elle prépare d'y
dépescher, du premier jour, le maréchal Drury; et je
mettray peyne de sçavoyr quelle commission il emportera.</p>

<p>Il y a ung moys qu'on n'a heu icy aulcunes nouvelles de
Bruxelles, mais l'on n'a layssé, pour cella, de faire embarquer
l'ambassadeur d'Espaigne et le repasser de dellà, lequel
j'entendz qu'il a abordé à Callays, et l'on a retenu icy
son maistre d'ostel prisonnier. Les depputés de Flandres
poursuyvent toutjour l'accord, et mettent plusieurs nouveaulx
expédientz en avant, tant sur le faict des marchandises
que sur les deniers; en quoy ilz ne sont si bien respondus
qu'ilz desireroient, ny comme aulcuns de ce conseil le leur
avoient faict espérer, bien qu'ilz ayent voulu faire ung grand
fondement sur ce que le duc d'Alve, par sa dernière lettre
qu'il a escripte à ceste princesse, luy a mandé que l'occasion,
pour laquelle le Roy, son Mestre, avoit différé de luy respondre
sur la révocation du dict ambassadeur, estoit pansant
qu'il se fût si bien purgé des choses qu'elle se pleignoit
de luy, qu'il en fût demeuré bien rabillé vers elle, ou
bien qu'ayant cessé de n'en plus uzer vers elle, elle eust
modéré son courroux en son endroict, mais puysqu'elle
vouloit en toutes sortes qu'il partît de son royaulme, qu'il
luy mandoit de s'en venir, la priant de permettre au S<sup>r</sup> de
Sueneguen qu'il peût cepandant tenir son lieu jusques à ce
<span class="pagenum"><a id="Page_361"> 361</a></span>
que le Roy, son Mestre, y heût pourveu d'un aultre ambassadeur;
car l'assuroit qu'il la vouloit honnorer et aymer,
et luy complayre entièrement, sans se départir jamais de
l'ancienne confédération et bons trettés d'entre les maysons
d'Angleterre et de Bourgoigne. Sur quoy, à la vérité,
la dicte Dame et ceulx de son conseil ont faict de si
béningnes responces, que les dicts depputés ont esté quelques
jours en fort bonne opinyon de leurs affères, et ont
cuydé qu'on dépescheroit incontinant ung milord devers le
Roy d'Espaigne, mais il ne s'en parle plus. Et, depuis
huict jours, mestre Huinter est revenu de la mer, qui a
admené troys navyres d'Espaigne bien riches, tous chargés
de leynes, qu'il dict avoyr recous des pirates, lesquelz,
en lieu de les rendre, l'admiral d'Angleterre a
obtenu qu'il les puisse, avec quelque argent, retyrer du
dict Huynter, et qu'il en accordera, puis après, avec
les dicts subjectz du Roy d'Espaigne, qui est ung acte
qui offence griefvement les dicts depputés.</p>

<p>Cepandant le cavailier Geraldy poursuit d'accommoder
le faict de Portugal, et desjà la pluspart des articles en
sont accordés, qui n'est sans avoyr bien estréné aulcuns de
ceulx qui gouvernent; et par là ceulx cy estiment qu'ilz
se pourront passer du commerce d'Espagne. Sur ce, etc.</p>

<p class="right">Ce <span class="roman">xxxi</span><sup>e</sup> jour de janvier 1572.</p>

<p><span class="pagenum"><a id="Page_362"> 362</a></span></p>

<h2 class="p4 center">CCXXXIII<sup>e</sup> DÉPESCHE</h2>

<p class="center">&mdash;du <span class="roman">v</span><sup>e</sup> jour de febvrier 1572.&mdash;</p>

<p class="center">(<i>Envoyée exprès jusques à Calais par Anthoine de la Poterne.</i>)</p>

<p class="hanging indent">Affaires d'Écosse.&mdash;Marie Stuart conservée sous la garde du comte de Shrewsbery.&mdash;Déclaration
du conseil que l'évêque de Ross sera remis en liberté.&mdash;Incertitude
sur le sort réservé au duc de Norfolk.&mdash;Négociation des
Pays Bas.</p>

<p class="p2 left5 smcap">Au Roy.</p>

<p>Sire, après que ceulx cy ont heu pensé et pourveu à
la dépesche qu'ilz avoient à faire en France par l'homme
de M<sup>e</sup> Smith, ilz ont tenu conseil sur les choses d'Escoce,
ès quelles ilz ont advisé d'y pourvoir sellon l'occurance du
temps, car, en premier lieu, ilz ont renvoyé le S<sup>r</sup> de Cuninguen
devers ceulx d'Esterlin, les persuader à l'abstinence
de guerre pour deux moys, attandant l'yssue du
tretté qui est encommancé avec Vostre Majesté, leur promettant
que, par la conclusion d'icelluy, l'authorité du
jeune Roy demeurera confirmée, ou bien que la Royne
d'Angleterre ne leur manquera de secours et de forces pour
la luy establyr par les armes. Après, ilz préparent de
faire partyr, dès demain, mestre Randol devers ceulx de
Lislebourg pour les exorter de se ranger à l'obéyssance du
dict jeune Prince; et que, par ce moyen, ilz se vueillent
mettre d'accord avec les aultres, avec promesses qu'ils seront
restitués en leurs biens, maysons, charges et honneurs,
et qu'ilz seront associés à l'administration et gouvernement,
et tenus pour conseillers de l'estat, sellon leurs rengs et
qualités, comme auparavant: et puis le maréchal Drury
le doibt suyvre dans troys jours, pour aller, luy et milord
<span class="pagenum"><a id="Page_363"> 363</a></span>
Housdon, estre arbitres du dict accord, et estipulateurs
des promesses qui se feront des deux costés, et pour confirmer
aussy celles qui se feront à l'ung party ou à l'aultre
de la part de ceste princesse. En quoy j'entendz qu'il emporte
deux secrettes commissions; l'une, de dresser quelques
forces en faveur de ceulx d'Esterlin, au cas que le
dict accord ou l'abstinence ne succèdent; l'aultre, de convenir
avec eulx d'avoir le comte de Nortomberland entre
ses meins, ce que je creins estre au dommaige de l'évesque
de Roz: dont je desire bien, Sire, que le S<sup>r</sup> de Vérac
puisse avoir receu vostre dépesche en ce qu'avec icelle je
luy ay escript, du <span class="roman">xxvi</span><sup>e</sup> de l'aultre moys, premier que
toutz ces dèmenés se facent. Mais ce, en quoy la contrariété
s'est monstré plus grande en ce conseil, a esté de
la personne de la Royne d'Escoce, à qui en demeureroit
la garde, car ceulx, de qui l'opinyon est plus ordinayrement
suivye, crioyent toutz, d'une voix, qu'elle debvoit
estre menée plus en çà vers Londres, et estre commise à
sir Raf Sadeller. A quoy le comte de Cherosbery, n'ozant
ouvertement contredire, a seulement monstré que ce seroit
un argument ou de n'y avoir bien faict son debvoir
jusques icy, ou qu'on se deffieroit de luy pour l'advenir;
et a l'on heu tant de respect à luy que, jeudy dernier, la
Royne d'Angleterre, avec plusieurs parolles de confience,
luy a confirmé la garde de la dicte Dame: dont incontinant
il a préparé son congé, et, de peur qu'on changeât
l'ordonnance, il est party, le lendemain de grand matin,
pour s'en retourner en sa mayson, avec commission de
renvoyer sir Raf Sadeller par deçà; qui n'est peu de bien
ny petite consolation à ceste pouvre princesse en ung
temps de si grand dangier.</p>

<p><span class="pagenum"><a id="Page_364"> 364</a></span>
J'ay entendu que l'évesque de Ross a esté escript au
rolle de ceulx qu'on appelle icy <em>indictes</em>, qui doibvent
estre menés en jugement, avec les deux secrettères du
duc de Norfolc, en grand danger de condempnation de
mort; mais j'ay envoyé, au nom de Vostre Majesté,
faire ung office bien exprès pour luy envers ceulx de ce
conseil, qui enfin m'ont respondu que la Royne, leur Mestresse,
ne lui fera que tout honnorable trettement.</p>

<p>Mècredy dernier, et encores vendredy, l'on a, de toutes
les partz de ceste ville, accouru à la Tour comme pour
voyr l'exécution du dict duc de Norfolc, ce qu'on a estimé
avoir esté faict à poste, pour essayer le cueur de
ce peuple. Quelques ungs estiment que la dicte Dame se
soyt ung peu modérée en son endroict, et ses amys font,
soubz mein, ce qu'ilz peuvent, mais il a des ennemys
qui procèdent tout à descouvert et bien redde contre luy.
Dieu le vueille préserver.</p>

<p>Les depputés de Flandres sont attandantz les trente
jours portés par la proclamation de la vente des marchandises,
et avoir responce du duc d'Alve là dessus, après
qu'il aura ouy l'ambassadeur d'Espaigne, qui doibt estre
desjà arrivé devers luy. Il y a bien cinq semaines qu'il n'est
venu aulcune dépesche du dict duc, et le dict ambassadeur
a fait détenir à Gravellines, et sur le chemin, tous les
pacquetz et postes qu'il a trouvés, et encores a faict arrester
quelques angloys, à cause de son mestre d'ostel, qui
a esté retenu prisonnier par deçà. J'ay sceu, à la vérité,
que ceste grande flote de Flandres, sur laquelle don
Francès d'Alava s'estoit embarqué, a esté contreincte par
temps contrayre de venir relascher vers Dertemue, et que
le dict don Francès n'a jamès voulu que le vaysseau, où
<span class="pagenum"><a id="Page_365"> 365</a></span>
il estoit, ayt abordé en nulle part de ce royaulme; dont
les mariniers jugent, veu la grande tourmente qui a continué
despuis, qu'il est allé périr ez costes de Bretaigne.
Sur ce, etc. <span class="i2">Ce <span class="roman">v</span><sup>e</sup> jour de febvrier 1572.</span></p>

<h2 class="p4 center">CCXXXIV<sup>e</sup> DÉPESCHE</h2>

<p class="center">&mdash;du <span class="roman">x</span><sup>e</sup> jour de febvrier 1572.&mdash;</p>

<p class="center">(<i>Envoyée exprès jusques à Calais par le S<sup>r</sup> de S<sup>t</sup> Auban.</i>)</p>

<p class="hanging indent">Audience.&mdash;Communication de l'état de la négociation de M<sup>e</sup> Smith en
France.&mdash;Discussion des affaires d'Écosse.&mdash;<em>Lettre secrète à la reine-mère.</em>
Négociation du mariage du duc d'Alençon.&mdash;Nécessité de conclure
le traité d'alliance avant de faire une proposition plus formelle.</p>

<p class="p2 left5 smcap">Au Roy.</p>

<p>Sire, ma dépesche, du <span class="roman">v</span><sup>e</sup> du présent, n'estoit guyères
que dellivrée au courrier, quand celle de Vostre Majesté,
du <span class="roman">xix</span><sup>e</sup> du passé, m'est arrivée avec l'ample discours de
tout ce que jusques alors a passé entre messieurs voz depputez
et les ambassadeurs de ceste princesse, et avec les
actes, par ordre, d'une chacune foys qu'ilz se sont trouvés
ensemble. Sur quoy je suys allé me conjouyr avec la dicte
Dame que le tretté me sembloit desjà fort advancé, de tant
que le premier, et principal, et plus important de tous les
poinctz, qui y estoient requis, estoit tout accordé, qui estoit
le bon vouloyr des contractans: car Vostre Majesté trouvoit,
par la procédure de M<sup>e</sup> Smith, que la volonté de la
dicte Dame correspondoit si parfaictement à la vostre, et
toutes les deux estoient si conformes à desirer ung ferme
establissement d'amityé et une bonne confédération entre
Voz Majestez et voz deux royaulmes, que vous ne vous
déffiyés, à ceste heure, non plus de la sienne que vous
<span class="pagenum"><a id="Page_366"> 366</a></span>
vous assuriés et la priez d'estre très asseurée de la vostre;
que desjà la forme du dict tretté estoit commancée par
aucuns articles, ausquelz ne se trouvoit aucun différend
quand à la substance, mais l'on n'avoit encores bien
peu convenir des parolles; en quoy vous luy déclariez,
Sire, que vostre vouloir et intention estoit qu'on s'abstînt
de toute chose au dict tretté qui, en parolle ou en substance,
peût tant soyt peu offancer la dignité de la dicte
Dame et le repos de son estat, et qui peût mal sonner
pour elle vers les aultres princes, ses voysins, ou vers ses
propres subjectz; et qu'en semblable vous la priez d'avoir
le mesmes vouloir vers vous; que, pour procéder plus honnorablement
au dict tretté, vous aviez commandé à M<sup>r</sup> de
Montmorency d'y assister, par où elle pouvoit juger combien
vous dellibériez d'aller franc et droict à la conclusion
de cest affère; que, à la vérité, vous estiez assez esbahy
que M<sup>e</sup> Smith n'avoit encore faict apparoir de son pouvoir,
bien que voz depputez luy en eussent parlé, et ne
feissent difficulté de luy monstrer le leur, qui seroit ung
vouloir obliger Vostre Majesté, et qu'elle demeurast hors
d'obligation, bien que vous ne pouviez penser qu'elle eust
dépesché si loing un tel personnage pour commancer ung
tel affaire, sans luy avoir donné commission et pouvoir par
escript; que, des poinctz qui avoient esté debbatus ez
premières conférences, je m'en remettois à ce que M<sup>e</sup>
Smith luy en escripvoit, seulement je la supplyois d'avoir
le réciproque respect que je luy disois ez choses de vostre
réputation au dict treité, comme vous le vouliés avoir à la
sienne, et de n'y faire apparoir les difficultés, impossibilité,
ny uzer de longueur; car celle des partyes, qui en
voudroit uzer ainsy, monstreroit de n'avoir jamais heu bon
<span class="pagenum"><a id="Page_367"> 367</a></span>
vouloir, et que ce n'auroit esté que mocquerie, derrision
et fraude qu'elle auroit voulu uzer à l'aultre; ce que vous
ne pouviez, Sire, ny voulyez penser de la dicte Dame;
que le propos qu'elle m'avoit tenu de milord Flemy avoit
produict l'effect qu'elle desiroit, car Vostre Majesté avoit
mandé, par toutz ses portz, de ne laysser sortyr aulcuns
gens de guerre pour Escoce, de quoy s'estant l'évesque
de Glasco et les aultres seigneurs escoçoys infiniement
pleinctz, vous leur aviez promis que, par l'yssue du trecté,
leurz affères seroient accommodés et la paix de leur pays
establie, et que cepandant vous vouliez dépescher ung gentilhomme
de bonne qualité par dellà pour aller moyenner
une abstinence d'armes entre les deux partys; dont, de
tant que le dict gentilhomme ne tarderoit guyères à estre
icy, je la supplioys de faire préparer celluy des siens qu'elle
luy vouloit bailler adjoinct, car desiriez y procéder par
une bonne et commune intelligence avec elle.</p>

<p>La dicte Dame, ayant recueilhy tout ce mien propos,
lequel, en substance, n'a contenu rien davantaige que quelques
parolles d'honesteté, m'y a respondu par le mesme
ordre que je luy ay dict: c'est qu'elle tenoit, à la vérité,
celluy premier poinct, de la bonne volonté, pour tant accordé
que vous ne vous debviés rien moins promètre meintenant
de la siène que de la vostre propre, comme elle ne se resjouyssoit
aussy, en nulle chose de ce monde, tant qu'en
l'assurance de celle que vous luy portiez; et que une de ses
plus grandes envyes estoit qu'il se peult faire qu'elle veît
Voz Majestez Très Chrestiennes affin de vous tesmoigner
par la parolle ce qu'elle avoit en son affection; que sellon
la jalousie qu'elle portoit aux choses de sa réputation, elle
vouloit avoir tout esgard à la vostre, et ne se porter si
<span class="pagenum"><a id="Page_368"> 368</a></span>
inconsidéréement vers vous, qu'on la peût souspeçonner
d'estre inconsidérée vers elle mesmes, qui sçavoit bien
qu'elle ne pourroit éviter la tache de laquelle elle auroit
recherché de vous entacher; qu'elle demeuroit fort contante
que M<sup>r</sup> de Montmorency fût en la commission du
trecté, et s'en promettoit davantaige la bonne fin qu'elle
en avoit tousjours espéré, car le sçavoit estre fort homme
d'honneur, et bien fort affectionné à la paix de ces deux
royaulmes; que M<sup>e</sup> Smith n'avoit point parlé sans commission,
car avoit porté lettre d'elle à Vostre Majesté, et estoit
fort excusable s'il n'avoit voulu monstrer son aultre pouvoir,
mais, en temps et lieu, il ne se trouveroit en estre
deffaillant. Au regard des difficultés qui se pourroient trouver
en l'affaire, elle ne les feroit grandes de son costé, et
vouloit, de bon cueur, touchant celles qui avoient apparu
desjà que, si la généralité des parolles pouvoit suffire,
sans exprimer le particullier, qu'on en uzât ainsy qu'il vous
plairoit, bien qu'elle vous supplioit de considérer que l'expression
de ce mot de <em>religion</em>, ainsy que ses ambassadeurs
le requéroient, luy conservoit les aultres alliences,
et que, sans icelluy, c'estoit bien, à la vérité, se joindre et
unir à Vostre Majesté, mais se séparer de tous ses aultres
confédérez; néantmoins que, de cella et des aultrez poinctz
de la dépesche du dict S<sup>r</sup> Smith, elle avoit donné charge à
quelques ungs de son conseil d'en conférer avecques moy,
et qu'elle me prioit que ce fût au plus tost, affin de satisfaire
au dernier point de la longueur que je luy avois remonstré;
car l'exemple du passé et ce qu'elle prévoioit
bien encores de l'advenir, l'admonestoient de ne guères
temporiser; finallement qu'elle vous remercyoit d'avoir arresté
l'expédition de milord de Flemy, et qu'elle avoit envoyé,
<span class="pagenum"><a id="Page_369"> 369</a></span>
de rechef, en Escoce devers les deux partys pour les
exorter à ung accord, sellon qu'ilz luy avoient desjà, des
deux costés, donné promesse, par leurs lettres, qu'ilz l'accepteroient
tel qu'elle vouldroit; dont ne voyoient que le
gentilhomme, que y vouliés dépescher, y peût de beaucoup
servir, néantmoins, puisqu'ainsy vous plaisoit, elle en estoit
contante.</p>

<p>Il seroit long, Sire, à vous racompter le surplus qui a
esté entre la dicte Dame et moy, dont suffira, s'il vous plaist,
pour ceste foys, de ce dessus. Et vous adjouxteray seulement
icy qu'ayant, incontinant après, parlé à milord de
Burgley, je l'ay trouvé en assés bonne disposition vers les
choses du tretté, et mesmes d'envoyer ung segond pouvoir
à M<sup>e</sup> Smith, puysque, pour quelques considérations, il
n'avoit ozé monstrer le premier; mais, quant aux difficultés
où l'on s'estoit arresté jusques icy, qu'elles luy sembloient
de plus grande considération qu'on ne les faysoit;
dont m'en parleroit plus au long en nostre conférence. Et
sur ce, etc.  <span class="i2">Ce <span class="roman">x</span><sup>e</sup> jour de febvrier 1572.</span></p>

<p class="p2 font90">J'ay remonstré à ceulx de ce conseil que Vostre Majesté avoit prié et
faict prier M<sup>e</sup> Smith d'escripre par deçà que les deux mil escus me
fussent rendus; mais milord de Burgley m'a asseuré qu'il n'en avoit
encores rien escript, et a appellé à tesmoings en cella ceulx du dict
conseil qui avoient veu ses lettres, mais quand il le manderoit, l'on
mettroit peyne de satisfaire à vostre intention aultant qu'il seroit
possible: dont vous supplie très humblement, Sire, d'en faire une recharge
au dict S<sup>r</sup> Smith.</p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, le propos de Monseigneur le Duc, votre filz, n'a
esté seulement communiqué à milord de Burgley, ains milord
<span class="pagenum"><a id="Page_370"> 370</a></span>
de Bocaust, m'estant venu visiter, m'a compté que
MM<sup>rs</sup> Smith et Quillegrey en avoient fort affectueusement
escript, et le S<sup>r</sup> de Vualsingam avoit mandé que la chose
estoit bien fort faysable; mais le dict Boucaust, de sa part,
me vouloit dire, ainsy qu'il m'avoit toutjour franchement
parlé, qu'il le desiroit beaucoup plus qu'il ne voyoit aucun
moyen de le pouvoir espérer, et m'a allégué des difficultés,
de l'aage et de la taille, si grandes qu'avec l'infiny regret,
qu'il m'a juré qu'il y avoit de son costé, il m'a quasy tout
descouragé de n'en ozer plus parler du mien. Néantmoins
en ayant refreschy le propos à milord de Burgley, avec
l'assurance des mesmes advantaiges qu'il se pouvoit estre
promis de Monseigneur, lequel, avec Voz Majestez, concorriés
aultant grandement tous troys au bien de sa Mestresse
et de ce royaulme, et encores au sien particullier, comme
si le mariage se fust effectué en Mon dict Seigneur mesmes;
il m'a respondu qu'il s'estoit advanturé d'en parler à la
dicte Dame et qu'elle luy avoit dict soubdain&mdash;«Qu'encor
que toutes aultres choses fussent bien convenables, que
néantmoins la proportion des ans et de la taille estoit par
trop inégale entre eux:» luy demandant combien il pouvoit
estre grand: à quoy il avoit respondu qu'il pouvoit estre de
sa haulteur;&mdash;«Mais de celle de vostre petit filz, dict elle,
ainsy qu'on me l'a assuré.» A quoy il n'avoit ozé rien réplicquer,
et attandoit le dict de Burgley que je luy fisse recouvrer
l'eage et la mesure de Mon dict Seigneur le Duc, pour
en pouvoir parler plus à certes, car il considéroit deux
qualitez qui estoient plus propres en luy pour l'Angleterre
que en Monseigneur: l'une, qu'il estoit plus esloigné que luy
d'un degré de la couronne de France; et l'autre, qu'on disoit
qu'il s'accommoderoit à la religion du pays. A quoy je luy
<span class="pagenum"><a id="Page_371"> 371</a></span>
ay respondu que la dathe de l'eage et la mesure de sa
hauteur viendroient bientost, et que ce degré plus esloigné
de la couronne estoit bien convenable à ce qu'ilz desiroient;
mais, quant à la religion, je n'avois point entendu qu'il
voulust changer la sienne, et croyois que la Royne, sa Mestresse,
ne l'en vouldroit presser, bien que, possible, il se
trouveroit ung peu moins scrupuleulx que Mon dict Seigneur,
son frère.</p>

<p>Vostre Majesté pourra tirer des propos de M<sup>e</sup> Smith
quelques aultres plus grandes conjectures de ce qu'on luy
en aura respondu, car voyla, Madame, tout ce que je vous
en puys mander pour le présent. Et me semble que le
plus expédient est de faire que ceste princesse se sépare
encores tant du Roy d'Espaigne qu'elle conclue la ligue
avecques le Roy, car s'estant jectée ainsy ez bras de Voz
Majestez, elle condescendra, puis après, beaucoup plus
facillement à tout ce que vous desirerez, de peur et que ne
l'abandonniés, et qu'il ne luy soit lors trop malaysé et trop
dangereulx de retourner à la foy du Roy d'Espaigne; par
ainsy, sera bon de supercéder ce propos, et presser celluy
de la dicte ligue, laquelle s'en conclurra beaucoup plus
advantageuse pour vostre costé. Le comte de Lestre m'a
pryé de mettre en avant à sa Mestresse qu'il ayt commission
d'aller conclure la dicte ligue, et la voyr jurer au Roy,
sellon qu'il est plus françoys que nul aultre de ce royaulme;
en quoy ne faut doubter, Madame, s'il y va, que vous
n'effectués par luy le propos, si jamais il doibt recepvoir
effect; et je sçay qu'il ne cerche rien tant au monde que
la faveur et protection de Voz Majestez, et se pouvoir
assurer d'icelle pour les accidentz qu'il creint luy advenir.
Sur ce, etc.</p>

<p class="right">Ce <span class="roman">x</span><sup>e</sup> jour de febvrier 1572.</p>

<p><span class="pagenum"><a id="Page_372"> 372</a></span></p>

<h2 class="p4 center">CCXXXV<sup>e</sup> DÉPESCHE</h2>

<p class="center">&mdash;du <span class="roman">xiii</span><sup>e</sup> jour de febvrier 1572.&mdash;</p>

<p class="center">(<i>Envoyée jusques à la court par l'homme de M<sup>e</sup> Smith.</i>)</p>

<p class="hanging indent">Discussion du traité pour une ligue défensive.&mdash;Articles concernant les
guerres pour cause de religion, les frais de secours, le commerce et
l'Écosse.&mdash;Desir de Leicester de passer en France pour conclure le
traité.</p>

<p class="p2 left5 smcap">Au Roy.</p>

<p>Sire, m'ayant la Royne d'Angleterre faict appeller, par
deux foys, en sa mayson de Ouestmenster, pour conférer
avec sept seigneurs de son conseil, (sçavoir: le chancellier
d'Angleterre, le comte de Bedford, le comte de Lestre,
l'admiral Clinton, milord Chamberland, milord de Burgley
et mestre Mildmay), sur les difficultés qui se sont offertes
au trecté encommencé près de Vostre Majesté, après qu'ilz
ont heu, avec grand atencion, ouy cella mesmes que j'avois
desjà dict à leur Mestresse, ilz m'ont remonstré comme
M<sup>e</sup> Smith leur avoit assés au long desduict, par sa dernière
dépesche, les dictes difficultés, et leur avoit mandé que
Vostre Majesté m'envoyoit les actes de toutes les conférences
afin d'en tretter avec la Royne, leur Mestresse,
laquelle ilz m'assuroient qu'estoit demeurée grandement
satisfaicte de ce que je luy en avois dict en ma dernière
audience, et leur avoit ordonné d'en trecter davantage
avecques moy, affin de mieulx acheminer les affères; qui
pourtant avoient à me dire que la ligue, ainsy deffencive,
avec Vostre Majesté estoit très agréable à leur dicte Mestresse,
à eulx et à tout ce royaulme, et que, de vostre
bonne intention en cella, ilz avoient beaucoup plus à vous
en remercyer qu'à y rien desirer;</p>

<p><span class="pagenum"><a id="Page_373"> 373</a></span>
Mais qu'ilz trouvoient qu'il y auroit peu de seureté pour
ceste couronne, si la cause de la religion n'y estoit nomméement
désignée, car, advenant qu'il se dressât une entreprinse
par les aultres princes, ou par les propres subjectz,
pour réduyre ce pays à la religion catholique, vous vous
pourriez, Sire, excuser avec rayson de n'avoir jamais entendu
vous oposer à cella; et alléguer que ce n'estoit faire
injure à la personne ny à l'estat de la dicte Dame, que de
vouloir réduyre les deux à une forme que Vous mesmes,
Sire, qui estes catholicque, réputiés estre la meilleure, et
que, si elle vouloit venir à la dicte réduction, elle n'auroit
plus de guerre; qui seroit fruster la dicte Dame de tout
l'effect, pour lequel ilz me disoient librement qu'elle et
eux aspiroient principallement à la dicte ligue;</p>

<p>Que, de la forme du secours, ilz ne pouvoient conseiller
la dicte Dame qu'il se fist austrement que aux
despens de celluy qui le demanderoit, parce qu'en toutes
leurz précédentes ligues deffencives ilz n'avoient nul
exemple du contraire, ny guères aulx offancives que ung
seul, du temps de Henry VIII, Roy d'Angleterre, avec
l'Empereur Charles Ve contre le grand Roy Françoys
Premier<a name="FNanchor_22" id="FNanchor_22" href="#Footnote_22" class="fnanchor">[22]</a>, ayeul de Vostre Majesté, qui encores avoit esté
rétractée, l'année ensuyvante; et qu'ilz estimoient ne pouvoir
guères advenir d'occasion à eulx de requérir vostre
secours, pour le peu de querelles qu'il y avoit contre ce
royaulme, si n'estoit pour la cause de la religion, en laquelle
ilz faysoient encores estat d'y aller fort retenus, et
ne le vous demander, ny pour légière souspeçon, ny fort
grand, là où ilz sçavoient que les querelles de vostre couronne,
<span class="pagenum"><a id="Page_374"> 374</a></span>
tant en demandant que en deffandant, estoient
fort grandes du costé de Flandres, de Bourgoigne, de
Navarre, de Savoye et de l'Empire, et aultres, qui pourroient
mettre leur Royne souvant en peyne de vous envoyer
du secours; ce qu'elle seroit toutjour fort preste
de faire, pourveu que ce ne fust à ses despens.</p>

<p>Au regard du traffic, après le deu remercyement, que
leur Mestresse et eulx rendoient à Vostre Majesté pour
les favorables offres que leur fesiés en cella, il leur sembloit
estre expédient d'en communicquer à leurz marchandz,
mais ne laysser cependant d'en capituler le commerce,
en général, bon et libre entre les deux royaulmes,
avec promesse du bon trettement aulx mutuels subjectz
d'un costé et d'aultre;</p>

<p>Et quand aux choses d'Escoce, qu'ilz sçavoient que
leur Mestresse estoit avec raison si irritée contre la Royne
du dict pays, qu'elle ne pourroit comporter qu'elle fût
en ung mesme trecté avec elle; mais, quand à l'estat et
couronne du pays, elle desiroit qu'ilz fussent comprins en
la ligue, en quelque forme que le gouvernement se trovât,
fût soubz l'aucthorité de la mère ou du filz, car ne
prétandoit aultre chose par dellà que la paix des Escouçoys,
et qu'icelle n'admenât point de trouble aux Anglois,
et que la ligue de France y soit conservée, dont
estoient bien ayses que M<sup>r</sup> Du Croc vînt pour y aller
procurer la dicte payx, et qu'ilz avoient desjà pourveu
d'ung personnaige de qualité pour l'y accompaigner; affermans
tous sept, d'une voix, que Vostre Majesté trouveroit
plus de correspondance en leur Mestresse, en eulx et
en tout ce royaulme, qu'en nul aultre endroict où vous
sceussiés establir amityé, en tout le circuit de la terre.</p>

<p><span class="pagenum"><a id="Page_375"> 375</a></span>
Je n'ay manqué de semblables honnestetés vers eulx,
aultant qu'il m'a semblé convenir à vostre grandeur, et,
oultre les prudentes considérations de Vostre Majesté,
lesquelles je leur ay alléguées aux propres termes qu'elles
sont en vostre lettre, je leur ay remonstré qu'il répugnoit
tant à vostre réputation d'expéciffier le mot de <em>religion</em>
en ce premier chapitre du trecté, que vous estiés
pour jamais ne le passer, non plus que la Royne, leur Mestresse,
s'il se déclaroit une guerre pour la tollérance de
la religion nouvelle en France, ne vouldroit nomméement
capituler de s'y oposer, bien que je réputois voz
desirs si mutuels à vous entresecourir en tout cas, que
je croyois fermement que ne feriés difficulté, de vostre
costé, Sire, mais qu'elle en fît aultant du sien, de vous
obliger au dict mutuel secours sur quelque occasion qu'on
peût mouvoir la guerre, pourveu que l'assailly signiffiât
que c'estoit <em>contre son gré</em>, qui seroit la seule condicion
apposée au trecté, sur laquelle ne seroit loysible, à l'ung
ny à l'aultre, d'aucunement s'en excuser. Et les ayantz
veuz si fermes et entiers sur ce qu'ilz m'avoient dict
des frays du secours, qu'ilz estoient pour en prendre des
souspeçons, si je leur heusse trop contredict, je m'en suis
déporté, estant bien adverty que leur résolution estoit de
ne capituler rien qui peût mettre leur Mestresse en despence;
mais je leur ay dict, quant à la Royne d'Escoce,
qu'ilz jugeassent s'il pouvoit convenir à vostre honneur
que vous oblyssiez celle qui avoit esté femme du feu Roy,
vostre frère ayné, sacrée et couronnée Royne de France;
qui pourtant estoit vostre belle seur et belle fille de la Royne,
vostre mère, vostre parante et la première et principalle allyée
de vostre couronne, et qu'il n'y avoit rien qui peût apporter
<span class="pagenum"><a id="Page_376"> 376</a></span>
tant d'honneste couleur au trecté, ny le justiffier de
tant de droicture envers les aultres princes, et envers toute la
Chrestienté, que de le monstrer estre principallement faict
pour l'accommodement des affaires de ceste pouvre princesse,
et pour remédier aux désordres de son pays, les
priant d'admonester M<sup>e</sup> Smith de ne se monstrer ny trop
difficille, ny trop opposant, aux honnestes expédientz qui
luy en seront proposez; et qu'au reste ilz luy vollussent
envoyer ung ample pouvoir pour conclure bientost les
affayres, sellon qu'il estoit à creindre que la longueur,
si elle y intervenoit, admèneroit le tout à ropture.</p>

<p>Les dicts seigneurs, ayantz là dessus conféré assez longtemps
à part, m'ont enfin respondu que, sans aucun
doubte, il seroit envoyé ung ample pouvoir à M<sup>e</sup> Smith,
et à luy adjoinctz MM<sup>rs</sup> de Walsingam et Quillegrey, par
lesquelz ilz espéroient obtenir plus de Vostre Majesté
par dellà que je ne leur en accordois icy, bien qu'ilz
avoient beaucoup gousté ce mot, <em>contre son gré</em>; et
qu'ilz espéroient que, si ce mot de <em>religion</em> vous estoit
grief à estre expéciffié au publicque contract de la ligue,
que, possible, offririés vous, Sire, de l'accorder par
vostre secrette promesse, dans une lettre, à part, à leur
Mestresse; et qu'au reste il seroit faict une si bonne dépesche
au dict S<sup>r</sup> Smith qu'il auroit de quoy beaucoup vous
contanter. Sur ce, etc. <span class="i2">Ce <span class="roman">xiii</span><sup>e</sup> jour de febvrier 1572.</span></p>

<p class="p2 font90">Le comte de Lestre desire que faciez dire à M<sup>e</sup> Smith que Voz Majestez
vouldroient bien que ung personnage, fort confidant de ceste
princesse, fût envoyé vers vous, pour conclure la ligue et la voyr
jurer au Roy, et nommer ardiment le dict comte, affin qu'icelluy
S<sup>r</sup> Smith l'escripve par deçà; et qu'il vous promect de vous apporter
toute la satisfaction que pourriez desirer de ceste princesse et de son
royaulme.</p>

<p><span class="pagenum"><a id="Page_377"> 377</a></span></p>

<h2 class="p4 center">CCXXXVI<sup>e</sup> DÉPESCHE</h2>

<p class="center">&mdash;du <span class="roman">xix</span><sup>e</sup> jour de febvrier 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Négociation du traité d'alliance.&mdash;Promesse de donner satisfaction sur les
plaintes des habitans de Rouen.&mdash;Affaires d'Écosse.&mdash;Ordre donné par
Élisabeth d'exécuter le duc de Norfolk.&mdash;Révocation de cet ordre.&mdash;Justification
de l'ambassadeur sur les reproches qui lui ont été faits d'avoir
participé aux projets du duc de Norfolk.</p>

<p class="p2 left5 smcap">Au Roy.</p>

<p>Sire, beaucoup de choses m'ont esté dittes et alléguées
par la Royne d'Angleterre et les seigneurs de son conseil,
et je leur en ay représenté plusieurs aultres ez troys conférences,
que j'ay heu avec elle et avec eulx, sur la négociation
de M<sup>e</sup> Smith, que je ne les vous ay pas voulu, Sire,
toutes desduyre, par le menu, en mes deux dépesches, du
<span class="roman">x</span><sup>e</sup> et <span class="roman">xiii</span><sup>e</sup> de ce moys, affin de ne vous estre ny ennuyeulx,
ny long; mais je vous ay représanté celles, desquelles la
substance et les parolles m'ont semblé importer beaucoup, et
faire grandement besoing à la continuation et à la conclusion
du tretté. Et, pour ceste heure, j'ay à très humblement supplyer
Vostre Majesté qu'affin que j'aye moïen de mieulx
advérer les advis qu'on m'a donné sur ce qu'on a escript,
du dict <span class="roman">xiii</span><sup>e</sup>, au dict S<sup>r</sup> Smith, et pour recognoistre la
vérité ou la simulation des propos que la dicte Dame et les
siens m'en ont tenus, conforme à ce que je vous en ay desjà
mandé par mes deux dernières dépesches, il vous playse,
Sire, me faire advertyr si messieurs voz depputés ont
trouvé que le dict S<sup>r</sup> Smith y ayt despuis correspondu; car,
sellon qu'il en aura uzé, je travailleray de cognoistre clèrement
<span class="pagenum"><a id="Page_378"> 378</a></span>
de ceulx cy quelle ilz prétendent debvoir estre leur
dernière et déterminée résolution au dict tretté. Leurs démonstrations,
à la vérité, continuent jusques à maintenant
d'estre fort bonnes, et leurz marchandz, lesquelz sont venus
conférer avecques moy sur l'ancien commerce de Roan,
m'ont dict qu'il sera pourveu aux désordres, dont ceulx
du dict Roan se pleignent qu'on leur uze en ceste ville
de Londres, touchant le poix et la mesure, et touchant
l'escavage, le pilotage, le charriage, l'embalage, les banques
routes, et aultres semblables griefz et impostz, desquelz
l'on ostera les abus, si ceulx de Roan veulent aussy
modérer les leurs, affin que le traffic soit dorsenavant mieulx
et plus librement continué.</p>

<p>Et, quand aux choses d'Escoce, j'entendz, Sire, que la
commission du maréchal Drury et de mestre Randol, qui
sont desjà partys, est de moyenner à bon escient, par delà,
un accord entre les deux partys, et faire qu'ilz conviennent
d'une forme de gouvernement de certains de la noblesse,
tant d'ung costé que d'aultre, jusques au nombre
de seize, pour régir l'estat, soubz l'authorité du jeune
Roy, remettant ung chacun en ses biens, honneurs et offices,
et que mesmes le tiltre de régent demeure au duc
de Chastellerault, layssant néantmoins l'administration de
la personne du Prince toutjour au comte de Mar; qui est
ung moyen aparant par lequel ceulx cy tendent de substrère
le dict duc et les siens de l'obéyssance de la Royne
d'Escoce, affin de la ruyner, et de oprimer du tout, s'ilz
peuvent, le nom et l'authorité d'elle. Qui me faict desirer,
Sire, qu'il vous playse haster davantaige le voyage de
M<sup>r</sup> Du Croc, car il pourra obvier à cestuy et aultres préjudices
qui, possible, y adviendront encores plus grandz, si
<span class="pagenum"><a id="Page_379"> 379</a></span>
quelcun, de la part de Vostre Majesté, ne s'y présente
bientost; bien que milord de Burgley m'a dict qu'il a esté
donné en mandement, par article exprès, au dict Drury, de
déclarer aux Escoçoys que la Royne d'Angleterre n'entend
qu'ilz se départent de l'alliance de nul des aultres princes,
leurs confédérés, nomméement de Vostre Majesté, pourveu
qu'aulcuns estrangers ne soient introduictz dans leur pays,
qui puissent troubler leur repoz, ny mouvoir guerre, ou
donner souspeçon d'icelle à l'Angleterre. Et m'ont davantaige
le comte de Lestre, et le dict milord de Burgley assuré
que, sur l'instance que j'avoys faicte pour le bon trectement
de la Royne d'Escoce, au nom de Vostre Majesté,
la Royne, leur Mestresse, a donné charge au comte de
Cherosbery de luy amplier sa liberté et la mener aux
champs et à la chasse, affin de mieux entretenir sa santé.
Et m'a l'on aussi permis d'envoier m'enquérir des nouvelles
de l'évesque de Roz, et luy offrir ce qu'il pourra avoir besoing
de moy, avec promesse de sa procheyne liberté.
Qui sont signes de modération, Sire, assez sufisans pour
me confirmer que ceulx cy, jusques à maintenant, procèdent
assez cler et droict ez chosez qu'ilz font négocier avec
Vostre Majesté.</p>

<p>Il est vray qu'ilz viennent de recepvoir, tout présentement,
une dépesche de M<sup>e</sup> Smith, qui est d'assez vieille dathe,
car a séjourné, à cause du passage, huict ou dix
jours à Callays, laquelle je ne sçay s'il leur fera rien changer.
Elle est, à mon advis, du mesme jour que le mesmes
messager m'en a rendu une aultre de Vostre Majesté, du
dernier de janvier, sur laquelle j'espère que vous trouverés,
Sire, que je vous y ay desjà respondu, et en grand
partye satisfaict, par les miennes deux précédentes, du <span class="roman">x</span><sup>e</sup>
<span class="pagenum"><a id="Page_380"> 380</a></span>
et <span class="roman">xiii</span><sup>e</sup> du présent; de sorte que, avant y adjouxter rien
davantaige, j'estime estre bon que je voye ceste princesse
et les siens, affin que, par ung mesme moyen, je puisse
cognoistre comme ilz demeurent édiffiés des dictes dernières
lettres, et si celles, qui leur sont venues en mesmes
temps de Flandres, ont admené nulle mutation, et qu'est
ce que, sur les unes et les aultres, je vous pourray escripre
de leur intention.</p>

<p>Ceste princesse avoit dépesché, vendredy heut huict
jours, un mandement aux maire et chérifz de Londres
pour faire exécuter le lendemein matin le duc de Norfolc;
mais, meue de repentance, sur les unze heures de nuict elle
leur contremanda qu'ilz supercédassent la dicte exécution
jusques à ce qu'ilz heussent aultre mandement d'elle. Quelques
ungs arguent ceste sienne clémence vers le dict duc,
et y aura bien affaire qu'elle n'en soit destournée, sinon
que, possible, quelque peu de faveur, que les docteurs,
qu'on luy a envoyés, luy ont acquise, le saulvent; qui ont
assuré qu'on l'avoit à tort souspeçonné d'estre feinct en
sa religion, et qu'il est très ferme protestant. Sur ce, etc.</p>

<p class="right">Ce <span class="roman">xix</span><sup>e</sup> jour de febvrier 1572.</p>

<p class="p2 left5 smcap">A la Royne.</p>

<p>Madame, premier que d'adjouxter rien à ce que je vous
ay desjà escript des principaulx poinctz qui se trettent,
en France et icy, entre Voz Majestez et ceste princesse,
tant de l'allience que de la confédération, j'estime estre
besoing que je voye, de rechef, la dicte Dame et ses deux
conseillers, de sorte que, pour ceste foys, je vous supplieray
très humblement, Madame, estre contante de ce
peu que je mande présentement en la lettre du Roy. Et
<span class="pagenum"><a id="Page_381"> 381</a></span>
adjouxteray seulement, icy, touchant ce que les S<sup>rs</sup> Smith
et Quillegrey ont dict: que la Royne, leur Mestresse, sçavoit
bien que j'avoys esté meslé ez brigues et menées du
duc de Norfolc, mais qu'elle le vouloit ignorer; que je ne
puis estre marry qu'elle ayt faict une diligente recherche
sur moy, car, encor qu'elle ayt cogneu que je n'ay pas esté
toutjour endormy à descouvrir les choses d'importance,
qui ont peu tourner à quelque conséquence de vostre service
en ce royaulme, si a elle trouvé que je ne me suis
jamais entremis de pas une qui ne soit honneste et digne
de ceste charge, et qui puisse, peu ny prou, estre interprétée
contre l'amityé et les trectés qu'elle a avec Vostre
Majesté. Et, encor que l'évesque de Roz et les secrettères
du dict duc puissent avoyr dict que j'ay sceu l'entreprinse,
que les filz du comte Dherby et ceulx de Lanclastre
vouloient faire pour mettre la Royne d'Escoce en liberté,
il n'a peu toutesfoys, quand il eut esté ainsy, estre
décent ny convenable à mon debvoir de le réveller, car ce
eust esté procéder maladroictement, d'incister, d'un costé,
à la restitution et liberté de la dicte Dame, sellon que
Voz Majestez me le commandoient, et de la vouloir empescher,
de l'aultre. Aussy la Royne d'Angleterre mesmes
et ses conseillers justiffient en telle sorte mes déportemens,
qu'elle et eulx m'ont remercyé de n'avoir heu intelligence
avec Ridolfy sur les praticques de la rébellion, ayant luy
mesmes escript qu'on me les tînt secrettes, affin que je ne
les mandasse en France; qui a esté cause de faire prendre
à ceste princesse la confiance que l'on voyt qu'elle a aujourd'huy
de Voz Majestez. Et est très certein, Madame,
que je n'ay jamais rien sceu icy que je ne le vous aye incontinant
mandé, ny ne y ay rien faict que Voz Majestez
<span class="pagenum"><a id="Page_382"> 382</a></span>
ne me l'ayent commandé, ny rien atempté qui ayt peu gaster
vostre service ou réfroidir ceste princesse de vostre
amityé, ainsy que les choses du passé, et celles du présent
en font assez de foy; vous remercyant très humblement,
Madame, de l'honneur que Voz Majestez me font de croyre
que je n'ay jamais excédé les choses qu'elles m'ont escriptes:
en quoy, à la vérité, je y ay esté si scrupuleux que
j'ay toutjour mieulx aymé demeurer dans les termes d'icelles
que de les outrepasser d'ung seul mot, bien que, par
voz lettres du <span class="roman">iii</span><sup>e</sup> du passé, il semble, Madame, qu'on
vous en ayt voulu parler aultrement, sur quelque propos
que M<sup>e</sup> Smith avoit tenus. Et sur ce, etc.</p>

<p class="right">Ce <span class="roman">xix</span><sup>e</sup> jour de febvrier 1572.</p>

<h2 class="p4 center">CCXXXVII<sup>e</sup> DÉPESCHE</h2>

<p class="center">&mdash;du <span class="roman">xxiiii</span><sup>e</sup> jour de febvrier 1572.&mdash;</p>

<p class="center">(<i>Envoyée jusques à Calais par Marc Brouard.</i>)</p>

<p class="hanging indent">Audience.&mdash;Négociation du traité d'alliance.&mdash;Affaires d'Irlande.&mdash;Demande
adressée par l'ambassadeur à la reine d'une explication sur les reproches
qui lui sont faits au sujet du duc de Norfolk.&mdash;Négociation des
Pays-Bas.</p>

<p class="p2 left5 smcap">Au Roy.</p>

<p>Sire, à ces premiers jours de caresme, j'ay esté visiter
la Royne d'Angleterre et les seigneurs de son conseil,
pour voyr en quoy, après la dépesche que M<sup>e</sup> Smith leur
avoit faicte, du <span class="roman">xxx</span><sup>e</sup> de janvier, ilz continuent d'estre vers
les choses du trecté; et ay trouvé, Sire, que ce que le
dict S<sup>r</sup> Smith leur a ceste foys escript, qui est, ainsy que
je l'ay peu comprendre de eulx mesmes, fort conforme
<span class="pagenum"><a id="Page_383"> 383</a></span>
aux mémoires que Vostre Majesté m'a envoyés, ne leur
fera rien changer en leurs précédentes responces.</p>

<p>Et m'a la dicte Dame assez donné entendre que tout ce
que, attandant icelles, le dict S<sup>r</sup> Smith avoit mis en avant
à messieurs voz depputés n'avoit esté que pour remplir le
temps, affin que Vostre Majesté ne pensât qu'il y eût réfroydissement
du costé d'elle, et qu'elle n'aprouvoit pas beaucoup
qu'il heût tant débatu, comme il a, le faict des marchandz,
car luy sembloit matière non assez digne pour estre
insérée dans le trecté, sinon en article général, pour
accorder le commerce bon et libre entre les deux royaulmes
avec promesse de favorable trettement aux mutuelz
subjectz, et que les aultres condicions fussent réservées
pour ung aultre escript, à part; me confirmant, comme
aussy les seigneurs de son conseil me l'ont confirmé, qu'elle
a envoié ung expécial pouvoir au dict S<sup>r</sup> Smith pour contracter,
et une bien ample instruction pour accorder premièrement
à la ligue deffencive, avec expéciffication du
mot de <em>religion</em>, si faire se peut, ou sinon d'avoyr au
moins promesse de vostre mein, Sire, que vous n'entendés
que la cause ny le prétexte d'icelle en soyent exclus;
segondement, que le secours soit aux frays de celluy qui
le demandera, et en la forme qui, d'autres foys, a esté
convenu entre les feux Roys, vostre ayeul et le père d'elle,
ou le plus sellon cella qui se pourra faire; que l'Escoce
et les Escoçoys soient comprins au dict tretté avec la confirmation
de l'ancienne alliance de vostre couronne; en
quoy sera bon, Sire, se souvenir que ceste princesse soit
tenue de retirer la garnison qu'elle a ès deux chasteaux de
Humes et de Fascastel, qui sont dans la frontière du dict
pays; et que Vostre Majesté s'esforce de gaigner le plus
<span class="pagenum"><a id="Page_384"> 384</a></span>
de soulagement qu'il luy sera possible ez affères de la
Royne d'Escoce; finalement que le commerce, comme est
dict cy dessus, soit mutuellement promis. Qui sont quatre
articles, sur lesquelz, sans rien plus attandre du costé de
deçà, le dict trecté se pourra fort bien et fort honnorablement
conclurre.</p>

<p>La dicte Dame a monstré qu'elle craignoit beaucoup
que le cardinal Alexandrin, à son arrivée, troublât tout
cest affaire, et non seulement cestuy cy, mais la paix de
vostre royaulme, et, possible, toute celle de la Chrestienté;
car sçait, à ce qu'elle dict, qu'il s'est vanté d'avoir en
France où pouvoir bien fonder l'effect de ses intentions,
et qu'elle prioit Dieu que ce fust sur ung fondement de
sable.</p>

<p>Je luy ay respondu que malayséement vouldra le dict
sieur cardinal troubler, à ceste heure, ce qui se trouve de
paix en la Chrestienté, pour ne faire trop beau jeu au
Turc, ains plustost exorter tous les princes de l'Europe de
s'unyr contre le commun ennemy du nom chrestien; et
qu'au regard d'elle, vous estiez si déterminé d'embrasser,
pour tout le temps de vostre règne, l'amytié qu'elle vous
offroit, et luy rendre la vostre très assurée, et la plus utile,
et pleyne de proufit qu'il vous seroit possible, qu'il n'y avoit
rien qui vous en peust destourner que le seul manquement
de correspondance, si, d'avanture, vous en trouviés en elle.</p>

<p>A quoy elle m'a soubdein respondu qu'elle persévèrera
indubitablement en vostre amytié, aultant qu'elle sera en
vye, si le deffault ne vient de vostre costé: bien avoit à
vous faire maintenant entendre l'audition d'ung gentilhomme
irlandais, que les comtes d'Ormont et de Guildas
avoient naguières prins, et l'avoient fort dilligemment examiné;
<span class="pagenum"><a id="Page_385"> 385</a></span>
lequel parloit fort bon françoys, et avoit servy longtemps
le capitaine La Roche de Bretaigne, qui l'avoit
quelquesfoys dépesché devers M<sup>r</sup> le cardinal de Lorrayne,
et encores envoyé jusques à Rome; qui avoit conduict
la pluspart des entreprinses de Fitz Maurice; et déposoit
plusieurs choses qu'elle mandoit au dict S<sup>r</sup> Smith pour les
vous déclarer.</p>

<p>Je luy ay respondu, tout à ung mot, que c'estoit ung affaire,
sur lequel Vostre Majesté luy avoit desjà une foys
satisfaict, et que je m'assurois que luy satisferiez encores
plus amplement.</p>

<p>Elle a suivy à dire que le dict capitaine La Roche
avoit néantmoins encores, de présent, de ses soldatz françoys
dedans ung fort d'Yrlande; mais ne s'est guières arrestée
à cella, ains a passé à me toucher des entreprinses
qu'il sembloit que le Roy d'Espaigne heût sur le dict pays:
en quoy, avec une expression non feinte, ains pleyne d'ung
apparant regret, elle m'a dict que l'ambassadeur d'Espaigne,
qui estoit icy, avoit ung malheureux tort de l'avoir
mal meslée avec le Roy, son Mestre, car vouhoit à Dieu
qu'elle n'avoit jamais prétendu de luy retenir son argent,
ains de le luy conserver entièrement, comme elle n'y avoit
encores nullement touché. Et m'a semblé, Sire, que je luy
ay cogneu un grand desir de s'accomoder avec le dict Roy
d'Espaigne, m'ayant la dicte Dame rendu ung fort expécial
grand mercys de ce que j'avois toutjour bien entretenu
l'amityé d'entre Vostre Majesté et elle, et qu'elle me prioit
de continuer.</p>

<p>Je luy ay respondu que mon office n'avoit pas beaucoup
esté requis en cella, parce que la disposition y avoit toutjour
esté très bonne, de vostre propre volonté, néantmoins
<span class="pagenum"><a id="Page_386"> 386</a></span>
que je la remercyois très humblement du bon jugement
qu'elle en faisoit, qui sembloit que ses ambassadeurs en
France ne le fissent semblable, car disoient qu'elle sçavoit,
mais monstroit d'ignorer, que j'avois esté meslé ez brigues
du duc de Norfolc; à quoy je m'estois desjà, par plusieurs
foys, offert et me offrois, de rechef, à elle pour luy en
donner toute satisfaction, et luy faire voyr que je n'avois
jamais uzé d'aulcung déportement en son royaulme, qui ne
fût honneste et juste, ny Vostre Majesté n'avoit procédé de
si maulvaise foy vers elle que m'eussiez commandé de luy
annoncer paix et amityé de parolle, et luy procurer mal et
la rébellion de ses subjectz par effect.</p>

<p>Elle, s'estant prinse à rire, m'a dict que les lettres de la
Royne d'Escoce et celles de Ridolfy me justiffioient assez
touchant la rébellion; bien estoit vray que ceulx, qui estoient
en prison, m'alléguoient en quelques aultres choses
par leurs dépositions, qui n'estoient tant importantes, dont
m'en parleroit une aultre foys. Et, après avoir continué plusieurs
aultres propos de diverses matières, et bien agréables,
je me suis gracieusement licencié d'elle.</p>

<p>Je viens d'entendre que les depputez de Flandres, sur
une nouvelle dépesche du duc d'Alve, ont présenté, dès
lundy dernier, nouveaulx articles à la dicte Dame, et que,
sur iceulx, le conseil s'est desjà assemblé par trois foys;
et, nonobstant que les trente jours de la publication de la
vente des marchandises soient expirés, l'on supercède encores
de les vendre. Sur ce, etc.</p>

<p class="right">Ce <span class="roman">xxiv</span><sup>e</sup> jour de febvrier 1572.</p>

<p><span class="pagenum"><a id="Page_387"> 387</a></span></p>

<h2 class="p4 center">CCXXXVIII<sup>e</sup> DÉPESCHE</h2>

<p class="center">&mdash;du dernier jour de febvrier 1572.&mdash;</p>

<p class="center">(<i>Envoyée jusques à Calais par Jehan Volet.</i>)</p>

<p class="hanging indent">Détails circonstanciés sur la négociation des Pays-Bas.&mdash;Vives remontrances
adressées par Fiesque à la reine d'Angleterre au nom du roi d'Espagne.&mdash;Réponse
d'Élisabeth aux remontrances.&mdash;Rapport fait à son retour par sir
Raf Sadler, commis à la garde de Marie Stuart pendant le procès.&mdash;Nouvel
ordre donné pour l'exécution du duc de Norfolk, et nouvelle révocation de
cet ordre.</p>

<p class="p2 left5 smcap">Au Roy.</p>

<p>Sire, il n'a guyères tardé, après que messieurs les
ambassadeurs d'Angleterre ont heu accusé de négligence
le S<sup>r</sup> de Sabran, qu'ilz n'ayent heu occasion de se louer
de sa dilligence, car, sur l'heure qu'ilz estoient à se plaindre
à Vostre Majesté du retardement de leurs pacquectz, ilz
ont trouvé que c'estoit lors proprement qu'on leur avoit
desjà dépesché d'icy la responce, laquelle a esté si prompte
et si entière qu'il ne se fault prendre que à eulx et, possible,
au temporisement qu'on leur peut secrettement
avoir mandé de ceste court, si maintenant ilz n'ont du
tout conclud le trecté; assurant, icelluy de Sabran, qu'il
n'a, à son retour, séjourné qu'ung seul jour, et quelques
peu d'heures d'ung aultre, à Paris, pour attandre une
partie de mille escuz qu'on a envoyé à la Royne d'Escoce,
qui faysoit tant de besoing à ceste pouvre princesse,
que vous l'ayant, le dict S<sup>r</sup> de Sabran, dict à son partement,
Voz Majestez luy ont commandé de s'en charger.
Et, quand il a esté à Callays, je sçay que nul, devant luy,
n'a passé deçà, de sorte qu'il n'y a point de faulte de
son costé; qui vous promectz bien, Sire, que je ne l'en
<span class="pagenum"><a id="Page_388"> 388</a></span>
vouldrois nullement excuser. Mays les dicts ambassadeurs
sont aussi excusables, si, sur l'arrivée de monsieur le
légat, ilz vous ont vollu monstrer qu'il y avoit une si bonne
disposition, de leur costé, vers la conclusion du dict tretté,
qu'il n'y manquoit que la dilligence des courriers.</p>

<p>Or, pendant que la Royne, leur Mestresse, est à attandre
ce qu'ilz auront négocié sur les deux dépesches
qu'elle leur a, là dessus, dernièrement faictes, et de sçavoir
aussy qu'est ce que, d'aultre costé, auront advancé
ses agentz qu'elle a envoyé devers les Escoçoys, elle a
occupé le temps à tretter des différendz des Pays Bas.</p>

<p>Sur lesquelz, de tant que les depputés de Flandres ont veu
que la publication de la vente des marchandises alloit
en avant, sans qu'on heût esgard à leurs remonstrances;
et que, touchant les deniers, l'on ne vouloit recepvoir ce
qu'ilz en proposoient au nom du Roy d'Espaigne, ny ouyr
le S<sup>r</sup> Fiesque, quand il en vouloit parler au nom des
Gènevois, parce qu'on luy objectoit qu'il estoit trop faict
de la mein du duc d'Alve et trop bien instruict de l'ambassadeur
d'Espaigne, qui résidoit icy, pour vouloir avoir
rien à faire avecques luy, icelluy Fiesque a trouvé moyen
de faire remonstrer vifvement aux seigneurs de ce conseil
qu'il ne s'estoit cy devant entremis des dicts différendz
que à la requeste des Angloys, et qu'avant qu'ung aultre
heût recouvert les pouvoirs de tous ceulx qui y estoient
intéressés, lesquelz il avoit desjà devers luy, il se passeroit
encores plus de deux ans de terme; en quoy nul ne
pouvoit ignorer que les marchandises ne fussent des subjectz
du Roy d'Espaigne, ny nul ne debvoit doubter que
les deniers n'eussent été envoyés, de son expresse commission,
pour ses propres affères: dont failloit, à la fin, ou
<span class="pagenum"><a id="Page_389"> 389</a></span>
qu'il en fît la maille bonne, ou que la Royne d'Angleterre
les rendît; et ce, qu'il en avoit dissimulé jusques
icy, estoit parce qu'il estoit bien ayse de la démonstration,
qu'elle avoit faicte, de ne l'avoir voulu tant offancer
que de luy retenir ses deniers, si elle eût véritablement
sceu qu'ilz eussent esté à luy; aussy qu'il avoit grand plésir
que les particulliers se contentassent de l'obligation
d'elle pour en demeurer d'aultant deschargé, mais à ceste
heure que, ny en son nom, ny au nom des particulliers,
l'on n'en pouvoit avoyr aulcune rayson, il ne vouloit
croire qu'ung si grand Roy peût plus longuement comporter
une si grande injure comme estoit celle là.</p>

<p>Et, pendant que ceulx de ce conseil ont esté à digérer
ceste remonstrance, le S<sup>r</sup> de Sueneguem a heu de quoy
en adjouxter une aultre à la dicte Dame sur une lettre qu'il
luy a présentée, de la part du duc d'Alve, en laquelle
le dict duc la prie de croyre que le Roy, son Mestre,
est merveilleusement marry qu'elle se soyt layssée conduyre
par faulx rapport à de maulvayses persuasions de
leur commune amytié, là où il met peyne de la conserver,
de son costé, toutjour pure et parfaicte vers elle,
avec très grand desir que tous ces nouveaulx différendz se
puissent accorder par une mutuelle et amyable restitution;
et que le commerce soit continué entre leurz pays
et subjectz comme auparavant; ensemble, que leur ancienne
allience et leurz trettés soyent renouvellés pour
estre plus estroictement observés entre eulx qu'ilz ne l'ont
jamais esté du temps de leurs prédécesseurs, la priant de
vouloir correspondre à ceste bonne intention du dict Roy
Catholique. Et icelluy de Sueneguen a adjouxté qu'il espéroit
qu'elle n'auroit mal agréable que luy, qui estoit
<span class="pagenum"><a id="Page_390"> 390</a></span>
icy pour procurer le dict accord, la suppliast très humblement
de vouloir bien peser ceste bonne volonté d'ung si
grand Roy, son bon frère et ancien allié, et de ne l'avoir
à mespris; et qu'il confessoit bien que, par parolle et par
plusieurs démonstrations d'ordonnances et d'édictz, elle
luy avoit toutjour très bien gardé la paix, mais en effet
l'on ne pouvoit interpretter que la retrecte, que les rebelles
de Flandres avoient par deçà, et ce, qu'ilz sortoient
de ses portz pour aller piller sur mer les subjectz de son
dict Mestre, et mesmes faire des descentes en armes en
ses pays, puis transporter le pillage par deçà, ne fût une
guerre tout déclarée et ouverte contre luy.</p>

<p>A quoy la dicte Dame, à ce que j'entendz, a respondu
qu'elle n'avoit jamais, sur simples parolles ny sur rapportz,
receu aulcune male impression du Roy, son Mestre, jusques
à ce qu'elle en avoit senty les effectz par le favorable recueilh
qu'il avoit faict avoir en Flandres à ses rebelles, et le crédict
qu'il avoit donné à Estuqueley; et que, nonobstant cella,
elle avoit toujour persévéré en sa bonne intention vers luy,
et avoit faict, et feroit encores, son debvoir contre les pirates,
de les chasser de ses portz; et mesmes, l'ayant le
prince d'Orange faicte requérir de déclarer que les prinses,
que les siens feroient en mer sur les subjectz du Roy d'Espaigne,
fussent tenues pour bonnes en ce royaulme, comme
de prince aussy souverain ez terres qu'il a en Allemaigne,
comme le Roy d'Espaigne l'est ez Pays Bas, elle ne l'avoit
voulu faire, dont ne se trouveroit qu'elle heût de rien
manqué, ny qu'elle fût pour manquer du debvoir d'amityé
vers le dict Roy, son Mestre, s'il ne tenoit à luy; et, quand aux
particullarités de la lettre du duc d'Alve, et certains aultres
articles qu'il luy présentoit de nouveau, qu'elle feroit voyr
<span class="pagenum"><a id="Page_391"> 391</a></span>
le tout à ceulx de son conseil pour luy en faire avoir, du
premier jour, la responce.</p>

<p>Là dessus, Sire, la dicte Dame a faict mettre en liberté
le mestre d'ostel de l'ambassadeur, lequel s'attend de porter
la dicte responce au dict duc d'Alve; et a envoyé à
Douvre intimer nouvelles deffences aux gens du prince
d'Orange. Néantmoins l'on commancera, dans deux ou
troys jours, à vendre les marchandises, et desjà sont arrivés
aulcuns Hespagnols et Flammans pour les retenir pour le
pris, nonobstant la deffence, que le duc d'Alve a faicte en
général à tous les subjectz du Roy, son Mestre, de n'y employer
nulz deniers; mais l'on estime que ceulx cy ne sont
venus sans secrette permission du dict duc.</p>

<p>Avec le dict affaire des prinses ceste princesse en a heu
à proposer ung aultre, à ceulx de son conseil, du rapport
que sir Raf Sadeller luy a faict de la Royne d'Escoce, à son
retour de la garder; qui, à ce que j'entendz, a parlé assez
honnorablement de sa constance, de sa pacience et de ses
aultres vertus; de sorte que la dicte Dame a dict que cella
estoit de divin, en la parolle et en la présance de la dicte
Royne d'Escoce, que l'ung et l'aultre contreignoit ses
propres ennemys de dire bien d'elle. Mais il a parlé aussy
de la grandeur de cueur qu'il a cognu en elle, et de la ferme
espérance, en quoy elle persévère toutjour, de la succession
de ceste couronne, au cas que la Royne sa cousine n'ayt
point d'enfans, nonobstant les troubles qu'on luy faict: de
quoy ceulx qui luy sont adversayres ont esté bien fort
esmeus, et cella a cuydé advancer les jours au duc de
Norfolc affin d'afoyblir d'aultant son party, ayant la dicte
Dame expédié ung nouveau mandement, mardy dernier,
pour le faire exécuter le mècredy matin; mais meue, encore
<span class="pagenum"><a id="Page_392"> 392</a></span>
ceste foys, de repentance, elle a contremandé, sur les
deux heures devant jour, qu'on supercédât. Et sur ce, etc.</p>

<p class="right">Ce <span class="roman">xxix</span><sup>e</sup> jour de febvrier 1572.</p>

<h2 class="p4 center">CCXXXIX<sup>e</sup> DÉPESCHE</h2>

<p class="center">&mdash;du <span class="roman">viii</span><sup>e</sup> jour de mars 1572.&mdash;</p>

<p class="center">(<i>Envoyée exprès jusques à la court par le S<sup>r</sup> de Beauvergier.</i>)</p>

<p class="hanging indent">Arrivée de M<sup>r</sup> Du Croc à Londres.&mdash;Audience.&mdash;Refus d'Élisabeth de permettre
à la reine d'Écosse de se réfugier en France, et à M<sup>r</sup> Du Croc de se
rendre auprès d'elle.&mdash;Communication d'une lettre écrite par Marie Stuart au
duc d'Albe, et qui a été interceptée.&mdash;Irritation de la reine d'Angleterre
contre Marie Stuart.&mdash;Espoir de l'ambassadeur qu'il sera permis à M<sup>r</sup> Du
Croc de passer en Écosse.&mdash;<em>Lettre secrète à la reine-mère</em>. Négociation du
mariage du duc d'Alençon.&mdash;Éloignement d'Élisabeth pour ce mariage.</p>

<p class="p2 left5 smcap">Au Roy.</p>

<p>Sire, le premier jour de mars, M<sup>r</sup> Du Croc est arrivé
en ce lieu, et le lendemain, nous avons envoyé demander
audience, laquelle nous a esté octroyée pour le quatriesme
ensuyyant, et despuis a esté prolongée au <span class="roman">v</span><sup>e</sup>; auquel il a,
avec les lettres de Voz Majestez et de Monseigneur, présenté
les recommandations de tous troys, et encores celles
de la Royne Très Chrestienne et de Monseigneur le Duc,
à la Royne d'Angleterre, et luy a, par ung bon ordre, et
en très bonne façon, faict sagement entendre l'occasion de
sa dépesche, avec toutes les particullarités que luy avez
commandé de luy dire, sellon qu'il les a par son instruction.</p>

<p>Sur quoy, ayant la dicte Dame, ainsy que de coustume,
fort bien receu, et avec son grand contantement, la salutation
des cinq, et s'estant soigneusement enquise du bon
portement d'ung chacun d'eux, elle a, quand au contenu
<span class="pagenum"><a id="Page_393"> 393</a></span>
des lettres et de la créance d'icelles, respondu qu'encor
qu'elle n'eût heu aultre indice de ce voyage, que seulement
sçavoir que M<sup>r</sup> Du Croc estoit dépesché, elle heût
toutjour jugé que c'estoit pour les affères de la Royne
d'Escoce, desquelz elle oyoit fort mal volontier parler, et
néantmoins avoit plésir que luy, plustost qu'ung aultre,
fust employé en cest endroict, pour les bons déportemens
dont, estant d'aultresfoys vostre ambassadeur en Escoce<a name="FNanchor_23" id="FNanchor_23" href="#Footnote_23" class="fnanchor">[23]</a>,
bien qu'il fust assez de la mayson de Guyse, il avoit toutjour
uzé près de la dicte Dame, à luy faire plusieurs sages
et bien vertueuses admonitions, qu'elle se trouveroit maintenant
bien heureuse de les avoyr ensuyvies, et qu'elle ne
pouvoit espérer que les semblables bons et bien louables
offices de luy, quand il seroit maintenant devers les Escouçoys;
ausquelz elle avoit desjà envoyé le maréchal de
Barvick, sellon que eulx mesmes l'en avoient requise, et
attandoit, dans deux jours, nouvelles de luy, sans lesquelles
elle ne nous pouvoit rien signiffier de son intention; par
ainsy nous prioit d'avoir, pour ce regard, ung peu de pacience;
et quand à permettre au dict S<sup>r</sup> Du Croc de passer
devers la dicte Dame, ou octroyer à Vostre Majesté qu'elle
se peût retirer en France, qu'il luy estoit encores tombé
entre les meins ung nouveau advertissement, lequel elle
nous communicqueroit, par où elle se trouvoit admonestée
de ne le debvoir aulcunement consentyr.</p>

<p>Et sur ce, ayant tiré un papier de sa pochète, nous a
monstré que c'estoit un chiffre, lequel nous avons recognu
estre véritablement signé de la main de la Royne d'Escoce,
<span class="pagenum"><a id="Page_394"> 394</a></span>
et après, elle nous a leu une partie du déchifrement, qui s'adressoit
au duc d'Alve, par lequel elle l'exortoit se haster
de conduyre des navires en Escoce pour se saysir du Prince
son filz, comme chose qui luy seroit aysée; et avec lequel
elle se commettoit au Roy d'Espaigne; puis luy faysoit
quelque discours de la bonne part qu'elle avoit en ce
royaulme et des seigneurs qui y favorisoient son party;
desquelz, encor que aulcuns fussent prisonniers, la Royne
d'Angleterre toutesfois n'ozoit toucher à leur vye; et donnoit
espérance à icelluy duc que, par ce moyen, toute ceste
isle viendroit estre quelquefoys réduyte à la religion catholique.</p>

<p>Sur lequel déchifrement la dicte Dame s'est prinse à
nous faire de bien aygres discours, non du tout semblables
à ceulx que M<sup>e</sup> Smith a cy devant tenus à Voz Majestez
touchant la dicte Royne d'Escoce, mais non aussy
trop dissemblables d'iceulx, avec une commémoration
des entreprinses qu'elle a voulu faire pour priver la dicte
Royne d'Angleterre et de vye et d'estat; et qu'elle s'assuroit
que, quand vous auriez, Sire, aultant d'expérience
des dangers du monde, comme les ans, qu'elle avoit plus
que vous, luy en avoient apprins, que vous ne la vouldriés
requérir de mettre en aultruy mein le seul remède, que
Dieu luy avoit envoyé aux siennes, de sa propre seurté;
et qu'elle croyoit ou que vous n'aviez pas leu la lettre que
luy aviez escripte, quand vous l'aviez signée, ou qu'il ne
vous souvenoit plus de ce que, cy devant, Vostre Majesté
mesmes luy avoit escript.</p>

<p>Le dict S<sup>r</sup> Du Croc et moy avons réplicqué toutes les
choses qu'avons estimé pouvoir estre bonnes à obtenir l'effect
de vostre intention, y meslant le respect que Vostre
<span class="pagenum"><a id="Page_395"> 395</a></span>
Majesté veult toutjour garder à l'amityé de la dicte Royne
d'Angleterre; et enfin, nous sommes fort gracieusement licenciés
d'elle, avec peu d'espérance, à la vérité, qu'il
puisse voyr, pour ceste foys, la dicte Royne d'Escoce, ny
qu'elle soyt renvoyée en France, mais bien qu'il puisse
continuer son voyage vers les Escouçoys, aussitost que les
lettres du maréchal Drury seront arrivées; et que l'accord
des dicts Escouçoys est pour succéder, avec confirmation de
l'allience qu'ilz ont avec Vostre Majesté. Et sur ce, etc.</p>

<p class="right">Ce <span class="roman">viii</span><sup>e</sup> jour de mars 1572.</p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, ayant, mècredy dernier, prins la commodité,
en la chambre de la Royne d'Angleterre, de tirer à part
milord de Burgley pour luy parler du propos de Monseigneur
le Duc, il m'a dict que, sur ce que la dicte Royne,
sa Mestresse, avoit naguyères voulu lyre elle mesmes les
dernières lettres qui sont venues de M<sup>e</sup> Smith, lesquelles en
faisoient mencion, il avoit heu assez ample argument d'en
tretter en termes bien exprès avec elle. Laquelle luy avoit
respondu en diverses sortes bien différentes, qui néantmoins
estoient toutes fort honnorables pour le propos, et encores
plus pleynes d'honneur pour celluy de qui on le tenoit,
mais elles renouvelloient les mesmes difficultés de l'eage;
qui avoient esté très grandes en l'endroict mesmes de Monseigneur;
lesquelles avoient esté surmontées par la haulteur
de la taille de luy, et par l'espreuve qu'il avoit monstrée
de son bon sens, mais elles se présentoient encores trop
apparantes en Monseigneur le Duc, et avec tant de disproporcion
des ans, entre elle et luy, qu'il me vouloit bien
<span class="pagenum"><a id="Page_396"> 396</a></span>
dire tout franchement que, sur ce que jusques icy il en
avoit de luy mesmes mis en avant à la dicte Dame, et sur
ce qu'il luy en avoit faict voyr par les lettres de M<sup>e</sup> Smith,
il ne l'avoit jamais trouvée en disposition aulcune qu'il
m'en voulût faire rien espérer, mais aussy ne m'en vouloit
il oster l'espérance; car M<sup>r</sup> de Quillegrey pourroit
aporter telle chose qui seroit pour faire bien acheminer le
tout. Je n'ay rien obmis, Madame, de ce qui a peu rendre
très desirable pour la Royne, sa Mestresse, pour ce
royaulme, et pour le mesmes milord de Burgley, le party
de Mon dict Seigneur le Duc, aultant que de prince du
monde, et y ay adjouxté, comme de moy mesmes, les
grandes et advantageuses offres que le cardinal Alexandrin
vous a faictes pour Monseigneur et pour luy, et les
inconvénientz qui pourroient advenir, si ce propos n'estoit
bien tost et bien receu; mais il m'a respondu qu'il n'y
voyoit, pour ceste heure, aultre remède que d'attandre
ce que M<sup>r</sup> de Quillegrey porteroit, si, d'avanture, je voulois
avoir pacience de ne vous rien escripre de ce faict jusques
à ce qu'il fût arrivé. Mais, Madame, j'ay estimé qu'il
ne pouvoit nuyre que vous fussiés promptement advertye
du tout, car nul n'en sçaura uzer plus discrettement, ny
avec moyens plus prudentz, que fera Vostre Majesté. Sur
ce, etc.</p>

<p class="right">Ce <span class="roman">viii</span><sup>e</sup> jour de mars 1572.</p>

<p><span class="pagenum"><a id="Page_397"> 397</a></span></p>

<h2 class="p4 center">CCXL<sup>e</sup> DÉPESCHE</h2>

<p class="center">&mdash;du <span class="roman">xiii</span><sup>e</sup> jour de mars 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Refroidissement de la reine d'Angleterre à l'égard de la France.&mdash;Sa colère
contre Marie Stuart.&mdash;Promesse faite par Burleigh à M<sup>r</sup> Du Croc qu'il lui
sera permis de passer en Écosse.&mdash;Défaite des révoltés en Irlande.&mdash;Négociation
des Pays-Bas.</p>

<p class="p2 left5 smcap">Au Roy.</p>

<p>Sire, le chiffre, que la Royne d'Angleterre a monstré à
M<sup>r</sup> Du Croc et à moy, semble véritablement estre signé de
la mein de la Royne d'Escoce, et ne veulx trop doubter
qu'elle ne l'ayt escript au duc d'Alve; mais que le déchiffrement
soit tel qu'elle le nous a leu, ou bien qu'il soyt suposé,
de tant que c'est chose que je ne puis bonnement
vériffier, il m'en fault passer par là où ceulx, qui manyent
icy les affères, le veulent. Et cependant je fay le mieulx
que je puis pour remédyer à deux inconvéniantz qui sont
provenus de là: le premier est que, pour la ferme impression
qu'on en a donné à la dicte Royne d'Angleterre, laquelle
est facille de prendre toutjour au pis tout ce qui
vient de sa cousine, elle m'a renouvellé en son cueur une
si grande hayne et une si grande indignation contre ceste
pouvre princesse, qu'il est aysé à voyr que ses pensées et
ses dellibérations sont devenues plus extrêmes en son endroict,
qu'elles n'ont encores jamais esté; le segond, lequel
n'est pas moindre, est que, pour ceste occasion, elle
a interprété en très mauvaise part l'instance que luy avez
faicte, par voz lettres, de remettre la dicte Royne d'Escoce
ez meins de Vostre Majesté, de sorte que, joinct ce
<span class="pagenum"><a id="Page_398"> 398</a></span>
qu'on luy a dict que, contre la promesse que luy aviez
faicte de ne permettre que milord de Flemy passât des
gens de guerre en Escoce, il en embarquoit, ce néantmoins,
bon nombre à S<sup>t</sup> Malo, elle a commancé se deffier
beaucoup de la conclusion du tretté, et doubter grandement
de vostre bonne intention vers elle; dont a proposé
à ceulx de son conseil que, de tant qu'elle vous avoit faict
donner compte, par ses ambassadeurs, du grand nombre
d'offances qu'elle a à se douloyr de la Royne d'Escoce, par
où elle espéroit que vous vous déporteriés d'intercéder plus
pour elle, et que néantmoins vous luy en aviez ceste foys
escript, et faict parler par M<sup>r</sup> Du Croc, en termes plus
exprès que, six moys a, vous ne l'aviez faict, chose qui
ne pouvoit compatyr avec la sincérité des propos qui se
trectoyent entre vous, qu'ilz voulussent adviser comme
pourvoir si seurement à ses affères qu'elle n'en peût tomber
en danger.</p>

<p>Sur quoy je ne sçay encores, Sire, ce qu'ilz luy auront
conseillé de faire, mais j'ay mis peyne, et envers elle, et
envers eulx, de modérer ceste sienne tant soubdeine apréhension,
affin qu'elle ne passe trop avant contre la dicte
Royne d'Escoce, et qu'elle demeure du tout estaincte en
l'endroict des aultres choses qui se trettent entre Voz Majestez
et voz deux royaulmes. En quoy je n'ay rien obmis
de ce que, pour la seureté de vostre parolle, et vérité de
voz promesses, je leur ay peu offrir, jusques à leur engager
ma vye, qu'ilz n'y trouveront jamais que toute sincérité et
parfaicte confience, et que ce que Vostre Majesté leur avoit
proposé maintenant, de la Royne d'Escoce, estoit par la contreincte
d'ung honneste debvoir que eulx mesmes sçavoient
bien que vous aviez vers elle, et duquel vous estiez infinyement
<span class="pagenum"><a id="Page_399"> 399</a></span>
pressé par ses parans et par ses bons subjectz, et
encores par d'aultres princes et estatz; dont c'estoit à la
Royne d'Angleterre de monstrer, à ceste heure, si elle
vouloit avoyr aultant d'esgard à ce qui est de vostre réputation
en cest endroict, comme vous proposiez de maintenir
doresenavant ce qui seroit à jamais de l'honneur et dignité
d'elle en toutes les partz de la Chrestienté. Et M<sup>r</sup> Du Croc a
envoyé faire semblables bons offices, de sa part, vers milord
de Burgley, lequel nous a mandé beaucoup de diverses
choses du malcontantement de sa Mestresse, mais enfin il
nous a asseuré qu'aussytost que les nouvelles que, d'heure
à aultre, ilz attandoient d'Escoce, seroient arrivées, et que
les seigneurs de ce conseil auroient advisé avec le dict
S<sup>r</sup> Du Croc de la manyère qu'il fault procéder par dellà,
que la dicte Dame luy bailleroit son passeport pour s'acheminer.</p>

<p>J'entendz, Sire, que, en Irlande, les saulvages ont heu
du pire, et que les Angloys les ont batus en ung rencontre,
où la principalle deffaicte est tumbée sur les Escouçoys qui
les estoient venus secourir. Au regard des différendz des
Pays Bas, les S<sup>rs</sup> de Sueneguen et de Fiesque estantz,
dimenche dernier, venus ouyr la messe et prendre leur
diner, en mon logis, m'ont dict que l'on estoit maintenant
à regarder sur le faict des deniers, mais qu'ilz n'avoient
poinct d'espérance qu'on en peût sortir que <em>à l'angloyse</em>;
et n'ont pas passé plus avant. Sur ce, etc.</p>

<p class="right">Ce <span class="roman">xiii</span><sup>e</sup> jour de mars 1572.</p>

<p><span class="pagenum"><a id="Page_400"> 400</a></span></p>

<h2 class="p4 center">CCXLI<sup>e</sup> DÉPESCHE</h2>

<p class="center">&mdash;du <span class="roman">xviii</span><sup>e</sup> jour de mars 1572.&mdash;</p>

<p class="center">(<i>Envoyée exprès jusques à la court par mon secrettaire Joz.</i>)</p>

<p class="hanging indent">Rupture du traité préparé en Écosse par Élisabeth.&mdash;Plaintes contre les secours
arrivés de France en Écosse.&mdash;Saisie des papiers de lord Seton.&mdash;Mission
de M<sup>r</sup> Du Croc.&mdash;Discussion entre les seigneurs du conseil
M<sup>r</sup> Du Croc et l'ambassadeur.&mdash;Déclaration du conseil que le passeport pour
l'Écosse ne peut pas être accordé à M<sup>r</sup> Du Croc, et que la reine préfère
avoir la guerre avec la France et l'Espagne que de rendre la liberté à Marie
Stuart.&mdash;Retour de Quillegrey.&mdash;Changement que produit son rapport
dans les délibérations du conseil.&mdash;<em>Lettre secrète à la reine-mère</em>. Négociation
du mariage du duc d'Alençon entre l'ambassadeur, Quillegrey, Burleigh
et Leicester.&mdash;<em>Mémoire général</em>, Affaires d'Écosse.&mdash;Nécessité de
procéder sur-le-champ en France à un traité avec l'Angleterre pour la pacification
de l'Écosse.&mdash;Conditions sur lesquelles ce traité doit être établi.&mdash;Négociation
des Pays-Bas.</p>

<p class="p2 left5 smcap">Au Roy.</p>

<p>Sire, ainsy que M<sup>r</sup> Du Croc et moy nous attendions qu'il
deût avoir son passeport, selon que la Royne d'Angleterre
nous avoit faict espérer qu'aussytost qu'elle auroit receu
des nouvelles d'Escoce elle le luy bailleroit, et milord de
Burgley le nous avoit ainsy confirmé et promis, elle nous a
faict appeller, samedy dernier, en son conseil, où, par les
comte de Sussex, l'admiral Clinthon, milord Chamberland
et le dict de Burgley, elle nous a faict dire que le mareschal
Drury et mestre Randol, au lieu de luy escripre des nouvelles
de dellà, ilz estoient eulx mesmes venus luy signiffier
comme, par leur dilligence, ayant les Escoçoys esté conduictz
bien avant en ung bon accord, et les condicions
menées si près de la conclusion qu'il n'y restoit plus que
d'en passer et signer les articles, sellon que ceulx des deux
partys en avoient souvant donné la parolle et leur promesse
<span class="pagenum"><a id="Page_401"> 401</a></span>
par escript à la dicte Dame, milord de Sethon estoit lors
arrivé, lequel avoit incontinent faict changer de volonté à
ceulx de Lislebourg, et leur avoit tant faict rehaulser leurs
demandes que les dicts Drury et Randol avoient esté contreinctz
de les laysser là en leur trouble, et de s'en retourner;
dont aussytost qu'ilz avoient esté icy, la dicte Dame
avoit faict mettre la matière en dellibération de conseil
devant elle, auquel ayant esté considéré qu'il n'y avoit
pas longtemps que le dict de Sethon estoit party de France,
et que luy, du costé de Flandres, avec l'assistance du duc
d'Alve, et milord de Flemy, du costé de Bretaigne, avec
l'assistance, non de Vostre Majesté, car s'assuroient de la
parolle que leur aviez donnée, mais avec celle de quelques
aultres qui ont beaucoup d'authorité en vostre royaulme,
passoient en ung mesmes temps en Escoce, et le dict Flemy
y menoit, contre vostre deffence, ung bon nombre de soldatz
en habits de mariniers, ainsy que leurs marchandz
qui venoient de Bretaigne les en assuroient; considéré aussy
que, par des lettres et des alfabetz, chiffres, mémoires, et
encores par d'aultres choses d'importance, qui avoient esté
surprinses dans le vaysseau du dict de Sethon, lequel, par
temps contraire, avoit abordé en Suffolc, et luy s'estoit
conduict, en marchand, jusques à Lislebourg, il se découvroit
des menées qui monstroient clèrement que l'entreprinse
n'alloit plus à remettre la Royne d'Escoce en sa
couronne, mais à l'establir royne en ces deux royaulmes,
et priver leur vraye royne et de vye et d'estat; sellon que
le dict duc avoit desjà advancé dix mil escus contantz au
dict de Sethon, et aultres dix mille à leurs rebelles, et avoit
avec eulx, tant sur les lettres de la dicte Royne d'Escoce
que avec icelluy de Sethon, comme ambassadeur d'elle,
<span class="pagenum"><a id="Page_402"> 402</a></span>
capitulé de l'exécution de la dicte entreprinse et de réduire
toute ceste isle à la religion catholicque, ensemble d'avoir
le Prince d'Escoce entre ses mains, et de soubmettre ces
deux couronnes à la protection de celle d'Espaigne, en
quoy l'armée qui est ordonnée pour le passage du duc de
Medina Celli y debvoit estre employée; la dicte Dame avoit
résolu, en son dict conseil, de ne passer plus oultre en rien
qui fût de l'Escoce qu'elle ne vous heût informé, Sire, de
tout ce dessus, et encores de quelque aultre particullarité
qui espéciallement concernoit Vostre Majesté, tout ainsy
que naguyères vous l'en aviez faict advertyr d'ung aultre,
qui concernoit sa propre personne, de sorte qu'elle espéroit
que vous demeureriés très bien satisfaict d'elle; et qu'elle
layssoit au choys de M<sup>r</sup> Du Croc ou de vous aller cependant
retrouver, ou bien d'attendre icy vostre responce, et qu'ilz
ne vouloient dissimuler que ce, que le dict S<sup>r</sup> Du Croc avoit
demandé, de voyr en passant la Royne d'Escoce, et l'instance,
qu'ilz voyoient que Vostre Majesté faysoit, de la
mettre en liberté, ne leur heût engendré quelque souspeçon;
dont nous prioient ne trouver mauvais si, en ung cas si
important comme cestuy cy, où il alloit de la vye de leur
princesse, de la conservation de l'estat, et de garder la
subversion de leur pays, ilz vouloient, estant conseillers, y
procéder avec grande caution.</p>

<p>M<sup>r</sup> Du Croc, ainsy prudemment comme est sa coustume,
et avec une protestation, qu'il a confirmée par sèrement, de
la sincérité de vostre bonne intention sur toutes les particullarités
de sa commission, et qu'il n'y avoit rien de plus
que ce qu'il avoit dict à la Royne, leur Mestresse, leur a
remonstré qu'ilz ne debvoient prendre aulcune deffiance
de son voyage, et moins le retarder; et qu'il les prioit,
<span class="pagenum"><a id="Page_403"> 403</a></span>
suivant ce qui en avoit esté convenu avec leurs ambassadeurs,
qu'ilz le luy voulussent laysser acomplir. De ma
part aussy, je ne pense avoir rien obmis, Sire, de ce qui
a peu assurer iceulx seigneurs de tous les doubtes qu'ilz
ont en leur esprit, et de leur monstrer par les mesmes accidens,
qu'ilz nous allèguent, que ce voyage est non seulement
fort expédiant pour l'Escoce, mais encores très
nécessaire pour la France et pour l'Angleterre.</p>

<p>Tant y a qu'après qu'ilz nous ont heu, de rechef, amplement
remonstré les grandz dangers et les périls qui
leur estoient trop imminentz par le pourchas de la Royne
d'Escoce, et que, lorsqu'ilz avoient pensé qu'elle s'en deût
abstenir, c'estoit lorsqu'elle les en pressoit davantaige, ilz
ne pouvoient conseiller nullement leur Mestresse qu'elle
changeât, pour ceste fois, d'opinion; et nous vouloient
bien dire librement qu'encor qu'ilz eussent toutjour loué à
la dicte Dame de maintenir la paix avec tous les aultres
princes, ses voysins, ilz luy conseilloient néantmoins de
prendre plustost la guerre avec Vostre Majesté et avec le
Roy d'Espaigne, tout ensemble, que de mettre la Royne
d'Escoce en liberté.</p>

<p>Sur laquelle, leur tant opiniastre dellibération, M<sup>r</sup> Du
Croc et moy avons advisé de vous dépescher en dilligence
ce mien secrettaire, affin que sçachés encores mieulx par
luy les particullarités de ce dessus, et encores d'aultres que
je luy ay données en charge, et que, par semblable dilligence,
de luy mesmes, il vous playse nous faire entendre
promptement vostre intention. Sur ce, etc.</p>

<p class="right">Ce <span class="roman">xviii</span><sup>e</sup> jour de mars 1572.</p>

<p><span class="pagenum"><a id="Page_404"> 404</a></span></p>

<p class="p2 center small"><i>Par postille à la lettre précédente.</i></p>

<p class="font90">Comme je voulois fermer la présente, milord de Burgley m'a
mandé que sa Mestresse et ceulx de son conseil avoient mieulx considéré
noz raysons, et qu'après que vous auriés entendues les leurs,
la dicte Dame dellibéroit de se remettre de cest affaire d'Escoce, en
tout et par tout, à ce que vous vouldriés; et, là dessus, le S<sup>r</sup> de
Quillegrey est arrivé, lequel, à ce que j'entendz, a faict ung fort
honnorable rapport, en toutes choses, de Vostre Majesté, de la
Royne, vostre mère, et de tout ce qui est de vostre couronne, et a
grandement loué la sincérité de voz intentions, et celle de voz actions,
vers sa Mestresse et vers son royaulme, ensemble vostre libéralité
vers luy, et vostre faveur et bon trectement vers les aultres
ambassadeurs d'elle. Et luy mesmes nous est venu visiter, nous
monstrer le présent, et nous donner espérance que M<sup>r</sup> Du Croc obtiendroit
sa permission de passer. Sur laquelle aparance de modération
le dict S<sup>r</sup> Du Croc a demandé à parler aux seigneurs de ce
conseil, auxquelz il n'a rien obmis de ce qui les pouvoit induyre
pour luy laysser continuer son voyage, mais enfin ilz luy ont dict
que, s'il ne monstroit que par son pouvoir fût expressément porté
de procurer l'accord des Escoçoys à la conservation de la Royne
d'Angleterre et repos de son royaulme, chose qu'ilz estimoient ne
pouvoir estre, sinon que tout le pays fût réduict à l'obéyssance du
jeune Roy, qu'ilz persévéroient de vouloir faire entendre leurs raysons
à Vostre Majesté, premier que de luy octroyer son passeport.
Et m'a, d'abondant, le dict de Burgley mandé que sa dicte Mestresse
estoit preste de respondre à ses ambassadeurs sur ce peu qui restoit
encores de différand au trecté, sans m'expéciffier que c'estoit, et
qu'elle seroit bien ayse de sçavoir si j'avois à luy en faire entendre
quelque chose. Je luy ay respondu que j'atandois, d'heure en heure,
quelque dépesche de Vostre Majesté, et qu'incontinent que je l'aurois
receue, je l'yrois trouver.&mdash;Escript le <span class="roman">xx</span><sup>e</sup> de mars 1572.</p>

<p class="p2 left5 smcap">A la Royne.</p>

<p>Madame, aux précédents inconvénients, qui sont survenus
à la Royne d'Escoce, cestuy cy, à ceste heure, ne luy est
succédé petit, que milord de Sethon, voulant repasser de
Flandres en Escoce, ayt esté jetté par tourmante en la
<span class="pagenum"><a id="Page_405"> 405</a></span>
coste de Suffolc, où, ayant prins le hazard de descendre et
de se conduyre par terre en habit déguysé jusques à Lislebourg,
il a pensé que son vaysseau, au premier bon vent,
pourroit bien faire voyle, et se conduyre aussi à Abredin,
ou en quelque aultre port de dellà; dont a layssé dedans
ung sien page, avec ses papiers et chiffres, qui, bientost
après, ont esté saysis par les officiers du lieu, qui sont allés
recognoistre le dict vaysseau; lesquelz ont aussy arresté les
hommes, les monitions, les armes et aultres provisions,
qui y estoient, et ont apporté les dicts papiers en ceste cour,
par lesquelz semble que les affères de ceste pouvre princesse
et sa personne soient réduictz en plus grand danger
que jamais. Dont, sur ce que la Royne d'Angleterre escript
maintenant à ses ambassadeurs de remonstrer à Voz
Majestez Très Chrestiennes, il est bien besoing, Madame,
qu'il vous playse leur y faire des responces si mesurées que,
n'aprouvant rien de ces menées de Flandres et mesmes de
n'en estre moins offancés que la Royne d'Angleterre, vous
ne monstriés pourtant de pouvoir trouver bon qu'on se
preigne icy à la personne de la dicte Royne d'Escoce, ny
qu'on dresse armée pour courre sus à ceulx de Lislebourg;
et incister que le Roy, comme allyé principal de ceste
princesse et des siens, doibve toujour estre appellé en tout
ce qui s'entreprandra de ce costé là; et remonstrer que le
voyage de M<sup>r</sup> Du Croc, avec ung aultre depputé de la Royne
d'Angleterre, est plus nécessaire que jamais, par dellà,
tant pour interrompre ces praticques de Flandres que pour
establir ung bon accord entre les Escouçoys; lesquelz ne
fauldront d'y condescendre, de tous les deux partys, s'ilz
voyent que le Roy y concourre. Le dict S<sup>r</sup> Du Croc attendra
icy ce qu'il plerra à Voz Majestez luy en mander
<span class="pagenum"><a id="Page_406"> 406</a></span>
par ce mien secrettère, qui s'en retournera en dilligence;
et si, d'avanture, Madame, il faut qu'il repasse dellà pour
prendre le chemin de la mer, il estime qu'il sera très
oportun qu'il face une course devers Voz Majestez pour
prendre nouvelles et plus certaines instructions sur tout ce
qu'il aura à faire pour ces nouveaulx cas survenus; en quoy
n'interviendra guyères que le retardement d'ung quinze
jours. Sur ce, etc. <span class="i2">Ce <span class="roman">xviii</span><sup>e</sup> jour de mars 1572.</span></p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, depuis bien peu d'heures, le S<sup>r</sup> de Quillegrey
m'est venu trouver; lequel m'a dict que la Royne, sa
Mestresse, reste merveilleusement bien satisfaicte et infiniement
contante dans son cueur des honnorables propos
qu'il a heu à luy tenir de la part de Voz Majestez Très
Chrestiennes; et qu'encor qu'à ce premier coup, il ne luy
ayt ouvertement, ny en termes exprès parlé du faict de
Monseigneur le Duc, il pense néantmoins avoir si bien
disposé la matière, qu'il ozera bien, la segonde foys qu'il
parlera à elle, la luy proposer fort franchement; et s'esforcera
de vous bien servir en cest endroict avec la sincérité qu'il
vous a promise, et de me raporter, jour par jour, tout ce
qui y succèdera à la vraye vérité, affin que je la vous puisse
ordinairement mander; se sentant si abstreinct à ce debvoir,
non seulement par l'obligation des faveurs et libéralités
qu'il a receues bien grandes de Voz Majestez, mais
encores pour le bien de la Royne, sa Mestresse, et de
cest aultre encores pour une particullière affection qu'il a
à la France, qu'il n'espargnera sa propre vye pour l'advancement
du propos, et s'oposera, aultant qu'il luy sera possible,
<span class="pagenum"><a id="Page_407"> 407</a></span>
à ceulx qui sont cognus et remarqués icy pour Hespagnols,
qui se préparent desjà de l'interrompre.</p>

<p>Je luy ay très grandement gratiffié ceste sienne bonne
et vertueuse volonté, avec assurance qu'elle luy sera très
abondantment recognue, et l'ay prié de se vouloir monstrer
si dilligent et discret à l'effect que la chose ne puisse
aller ny en longueur ny à la cognoissance de beaucoup de
gens, jusques à ce qu'elle soit plus advancée. Despuis, j'ay
envoyé devers milord de Burgley luy demander si, sur la
venue de son beau frère, j'avois à faire entendre quelque
chose à Vostre Majesté touchant ce qui estoit entre luy
et moy; à quoi il m'a mandé qu'il failloit tirer ceste responce
d'ung grand oracle, dont estoit besoing d'en parler
au mesmes Apollo, et qu'il y falloit ung peu de temps. Le
comte de Lestre, à qui le dict S<sup>r</sup> de Quillegrey a communiqué
le tout, et luy en avoit auparavant escript de Bloys,
en hors, m'a envoyé signiffier aulcunes choses en général
de sa singullière et très dévote affection vers Vos Très
Chrestiennes Majestez et comme il est tout résolu de faire
le voyage vers elles, me priant que j'en vueille continuer
le propos à la Royne, sa Mestresse, la première foys que
je l'yray trouver, en la bonne sorte que je l'ay desjà commancé.</p>

<p>J'espère, Madame, que, par mes premières, je vous
pourray mander quelque chose de plus de fondement en
cecy, sellon que je mettray aultant de dilligence, qu'il me
sera possible, que n'en demeuriés longtemps en suspendz.
Et sur ce, etc.  <span class="i2">Ce <span class="roman">xviii</span><sup>e</sup> jour de mars 1572.</span></p>

<p><span class="pagenum"><a id="Page_408"> 408</a></span></p>

<p class="p2 center"><span class="small">OULTRE LE CONTENU DES LETTRES,</span><br />
Joz aura à dire à Leurs Majestez:</p>

<div class="font90">
<p>Que considéré les véhémentz propos, que ceulx de ce conseil ont
tenu sur les lettres, mémoires et chiffres, qui ont nouvellement esté
surprinses dans le navyre de milord de Sethon, et le regrect qu'on
voit qu'ilz ont de n'avoir peu composer à leur mode les choses d'Escoce,
il est très aparant qu'ilz se vuellent résouldre de favoriser et
fortiffier ceulx du Petit Lith, et opprimer, autant qu'ilz pourront,
ceulx de Lislebourg; lesquelz estantz à la protection du Roy, il ne
peut estre à l'honneur de Sa Majesté de les habandonner, dont est
danger qu'il ne s'en ensuive troys inconvéniantz tout à la foys: l'ung,
de la continuation des troubles en Escoce, plus que jamais; l'aultre,
d'une malle intelligence entre la France et l'Angleterre; et le tiers,
d'ung grand péril pour la personne de la Royne d'Escoce; et, possible,
un quatriesme, de s'embrouiller avecques le Roy d'Espaigne.</p>

<p>Pour à quoy obvier semble qu'il sera bon que le Roy, incontinant
qu'il aura receu les présentes, face tretter à plein fons avec les ambassadeurs
d'Angleterre de tout le faict d'Escoce, et leur incister que
M<sup>r</sup> Du Croc puisse parachever son voyage au dict pays, continuant
son chemin par ce royaulme, sans faire ce tort au Roy de le contreindre
de s'en retourner, et d'aller prendre son passage par ailleurs;</p>

<p>Et que mesmes, entre messieurs les depputez du Roy et les dicts
ambassadeurs, soit convenu de la forme d'accord qu'ilz estimeront
estre meilleur entre les Escoçoys; dont semble que celle là grèvera
moins à iceulx Escoçoys et sera moins contradicte des Anglois, en
laquelle sera ordonné, tant d'ung costé que d'aultre, ung certein
nombre esgal de la noblesse au gouvernement du pays pour administrer
toutes choses de l'estat, attandant le retour de leur Royne ou la
majorité de son filz, sans faire mencion que ce fût ny soubz l'authorité
d'elle, ny soubz l'authorité de luy, et mesmes ne nommer ny
l'ung ny l'aultre, s'il est besoing; et qu'ung chacun soit remis en ses
biens, honneurs et estatz, et les armes posées partout; et que, par
ung commun consentement du Roy et de la Royne d'Angleterre,
le dict S<sup>r</sup> Du Croc, avec ung aultre, de la part d'elle, soyent envoyés
sur les lieux pour notiffier le dict accord aux deux partys, et les contreindre
de l'accepter, comprenant, par ce moyen, les ungs et les
aultres avecques l'estat dans le trecté, avec expécialle confirmation
aussi de l'allience de France.</p>

<p><span class="pagenum"><a id="Page_409"> 409</a></span>
Et par mesme moyen soit capitulé, avec les dicts ambassadeurs
d'Angleterre, qu'attandant que les deux Roynes se puissent accorder
de leurs différendz, il soit pourveu à celle d'Escoce de quelque
plus gracieux trectement et plus ample liberté qu'elle n'a de présent,
et de luy rendre ses serviteurs, et luy permettre ung ambassadeur
en ceste cour pour solliciter ses affères, le tout à ses despens;
en ce toutesfois qu'elle promettra de ne s'en aller de ce royaulme sans
congé, ny d'innover rien en icelluy au préjudice de sa cousine, et de
bailler, s'il est besoing, ostaiges et bonnes cautions de cella; et que
ces choses soient accordées hors du traicté, si ne peuvent estre comprinses
dans le traicté.</p>

<p>Je suis bien seurement adverty que, à l'occasion des papiers qu'on
a surprins au S<sup>r</sup> de Sethon, et de ce qu'on a raporté icy que milord
de Flemy embarque des soldatz à S<sup>t</sup> Malo, en habits de mariniers,
et aussi entandant l'apprest de M<sup>r</sup> de La Garde, l'on a ordonné en
ce conseil d'armer promptement ung bon nombre de navires; et que,
du premier jour, l'on en mettra troys des plus grandz dehors: en
quoy, j'ay desjà envoyé sur les lieux recognoistre tout ce qui s'y
fera, et, jour par jour, j'en donray adviz à Leurs Majestez.</p>

<p>Et cepandant, ayant soubz mein donné entendre, que l'apprest
de M<sup>r</sup> de La Garde n'estoit aulcunement contre chose qui appartînt
à ce royaulme, ains plustost pour aller faire une descouverte en terres
neufves; ung gentilhomme de bonne qualité, anglois, m'est venu
remonstrer que, s'estant desjà proposé, avec le congé de sa Mestresse,
de servir, à ses despens, le Roy en la première guerre qu'il aura
contre quelque aultre prince que ce soyt, avec trente navyres, desquelz
les vingt seront bons pour le combat, et les dix aultres fort
propres pour courre la mer, avec moyen de mettre en terre deux
mille hommes de guerre qu'il mènera, oultre le nombre ordinayre
qu'il fault à la garde et conduicte de ses navyres, qu'il desireroit bien,
à ceste heure, attandant le temps, d'accompaigner avec ung bon équipage
de mer le dict S<sup>r</sup> de La Garde et suyvre et obéyr à l'admiral de
la flote, soubz les enseignes de France, en luy faisant part des gains
de la mer comme à ung des aultres qui le suyvront; me priant fort
instamment d'en vouloyr escripre au Roy, et luy en faire avoir
promptement la responce.</p>

<p>Encor que, d'ung costé, la Royne d'Angleterre monstre d'estre
fort offancée contre le duc d'Alve, elle ne laysse pourtant d'entendre,
d'aultre part, aulx partis et expédians qu'il luy faict offrir pour accommoder
les différendz des deniers, après celluy des marchandises;
<span class="pagenum"><a id="Page_410"> 410</a></span>
et, de faict, le S<sup>r</sup> Acerbo Velutelly, en lieu du S<sup>r</sup> Fiesque, lequel
n'est plus agréable icy, en mène maintenant la praticque, et y a desjà
procédé par plusieurs jours avec le comte de Lestre et milord de
Burgley, au nom seulement des particulliers; mais je sçay que ce
n'est sans en avoir charge et lettre expresse du dict duc d'Alve; et croy
qu'on n'est, à présent, guyères loing d'accord; mais j'estime que c'est
en layssant encores, pour quelque temps, les dicts deniers ez meins de
ceste princesse, avec assurance du payement du principal, et encores
de quelques petitz intérestz, au cas qu'elle les retienne plus longtemps
qu'il ne sera convenu; ce que je mettray peyne d'entendre
plus en particullier. Et cepandant, quant aus dictes marchandises,
l'on procède toutjour de les vendre, ainsy que porte la proclamation,
et a l'on pensé d'uzer encores de plus grande rigueur vers
les subjectz du Roy d'Espaigne, si ceste vente ne suffit pour rembourcer
les Angloys.</p>

<p>Le marquis de Vuinchester, grand trézorier d'Angleterre, est décédé
despuys six jours, et le comte de Sussex et milord de Burgley
sont, à ceste heure, les deux compéditeurs qui aspirent à l'estat.</p>

<p>Discourra à Leurs Majestez ce qui a succédé des affères du duc de
Norfolc; la clémence dont la Royne d'Angleterre a uzé, par deux
foys, sur le mandement de son exécution; les différendz qui se sont
sussités en cour entre les principaulx seigneurs et entre les dames à
cause de cella; comme l'on a apposté des prescheurs pour inciter la
Royne et le conseil contre luy; et en quoy en sont à présent les
choses.</p>

<p>De trois petites particullarités, du dict duc, de Morguen et de
Maden.</p>
</div>

<h2 class="p4 center">CCXLII<sup>e</sup> DÉPESCHE</h2>

<p class="center">&mdash;du <span class="roman">xxv</span><sup>e</sup> jour de mars 1572.&mdash;</p>

<p class="center">(<i>Envoyée exprès jusques à Calais par la voie du S<sup>r</sup> Acerbo.</i>)</p>

<p class="center font90">Maladie subite et rétablissement de la reine d'Angleterre.</p>

<p class="p2 left5 smcap">Au Roy.</p>

<p>Sire, sur l'heure que j'ay receu vostre dépesche du <span class="roman">iiii</span><sup>e</sup>,
<span class="roman">viii</span><sup>e</sup> et <span class="roman">x</span><sup>e</sup> de ce moys, par Nicolas le chevaulcheur, la
<span class="pagenum"><a id="Page_411"> 411</a></span>
mienne, que j'ay envoyée à Vostre Majesté par mon secrettère,
estoit desjà si achevée, et luy si prest de partir,
que j'ay estimé ne debvoir retarder l'une pour l'arrivée de
l'aultre, espérant que, le jour ensuyvant, j'aurois audience,
et que bientost je vous pourrois encores renvoyer le dict
Nicollas; mais, la nuict d'après, il a prins ung si grand mal
et une si grande torcion d'estomac à la Royne d'Angleterre,
à cause, comme on dict, qu'elle avoit mangé du poisson,
qu'il m'a fallu avoir pacience, et a esté la douleur si griefve
et si véhémente que toute ceste cour s'en est trouvé en
grand estonnement; et le dict comte de Lestre et milord
de Burgley ont veillé, troys nuictz entières, près de son lict,
mais, à ceste heure, ilz me viennent de mander que, grâces
à Dieu, le mal luy est beaucoup dimynué, et qu'ilz espèrent
que, dans peu de jours, elle se portera mieulx, et qu'ilz
me manderont quand je pourray parler à elle. Cella sera
cause, Sire, que je n'auray le moyen, si tost que le desiriez,
de vous mander la responce des poinctz qui sont contenuz
en vostre et dernière dépesche. Néantmoins je incisteray
de l'avoir, et qu'il ne m'y soit uzé de remise, lorsque je
verray que, honnestement et avec rayson, j'en pourray
presser la dicte Dame. Et sur ce, etc.</p>

<p class="right">Ce <span class="roman">xxv</span><sup>e</sup> jour de mars 1572.</p>

<p class="p2 font90">Encores tout maintenant, un des clercs de ce conseil me vient de
dire, de la part de milord de Burgley, que la Royne, sa Mestresse,
desire que je la voye demein; mais que ce soit sans toucher aulcune
négociation d'affères.</p>

<p><span class="pagenum"><a id="Page_412"> 412</a></span></p>

<h2 class="p4 center">CCXLIII<sup>e</sup> DÉPESCHE</h2>

<p class="center">&mdash;du <span class="roman">xxx</span><sup>e</sup> jour de mars 1572.&mdash;</p>

<p class="center">(<i>Envoyée exprès jusques à Calais par Françoys Biscop.</i>)</p>

<p class="hanging indent">Détails donnés par Élisabeth à l'ambassadeur sur sa maladie.&mdash;Discussion du
traité d'alliance entre l'ambassadeur et une commission prise dans le conseil.&mdash;Projet
du duc d'Albe d'envoyer des troupes en Écosse&mdash;Négociation
des Anglais avec les Espagnols.</p>

<p class="p2 left5 smcap">Au Roy.</p>

<p>Sire, aussytost que la Royne d'Angleterre, avec le
congé de ses mèdecins, a peu sortir jusques en sa chambre
privée, elle m'a permis, premier qu'à nulz seigneurs ny
dames de sa court, sinon à ceulx qui la servoient en son
mesmes lict, de la pouvoir voyr; et m'a compté la douleur
extrême, laquelle, l'espace de cinq jours, luy avoit si fort
serré l'allayne, et luy avoit tenu le cueur si pressé, qu'elle
en avoit bien pensé mourir, et que desjà aulcuns jugeoient
qu'il en fût autant faict; mais que Dieu ne l'avoit trouvée
en assez bon estat pour la réputer digne d'aller encores à
luy; et qu'elle croyoit que ceste douleur ne luy estoit provenue
d'avoyr mangé du poisson, ainsy qu'aulcuns disoient,
car elle en mangeoit assez souvant, mais plustost pour
s'estre, despuis troys ou quatre ans, trouvée si bien qu'elle
avoit mesprisé tout l'ordre, que ses mèdecins avoient auparavant
accoustumé d'uzer vers elle, de la purger et luy tirer
ung peu de sang, de temps en temps; néantmoins que ce
mal, grâces à Dieu, estoit maintenant tout passé, et ne
luy restoit plus qu'ung peu d'altération et ung bien peu
de chaleur; me remercyant infiniement du soing que j'avois
heu de sa santé, qui luy estoit une signiffication que
<span class="pagenum"><a id="Page_413"> 413</a></span>
Vostre Majesté luy vouloit beaucoup de bien et qu'elle vous
pouvoit avoyr toute confience.</p>

<p>Je luy ay rendu ung des plus grandz mercys que j'ay
peu pour ceste singullière faveur, qu'elle m'avoit faicte de
la pouvoir si tost voyr, après sa maladye; et l'ay assurée,
Sire, que vous prendriés pour ung très évident signe de
sa bonne et inthime amityé vers vous, qu'elle m'eust
donné ce privé moyen de pouvoir, par certaine science et
de veue, vous tesmoigner sa parfaicte guarison. Et, après
l'avoir ung peu entretenue là dessus, et luy avoir faict, de
vostre part, la conjouyssance de la groysse de la Royne,
de quoy elle s'est merveilleusement resjouye, et en a
rendu de bon cueur grâces à Dieu, elle m'a faict quelques
excuses du retardement de la conférance que nous avions
à faire ensemble sur les choses du traicté, mais, parce
qu'elle n'estoit encores assez forte pour travailler en négociation
d'affères, elle avoit appoincté cinq de son conseil
pour s'en assembler avecques moy.</p>

<p>Dont, tout sur l'heure, Sire, au partyr d'elle, je suys
entré en communicquation avec eulx sur les deux poinctz
que m'avez mandé: premièrement, du mot de <em>religion</em>,
que, parce qu'il ne pouvoit estre exprimé dans l'article de
la ligue, Vostre Majesté mettoit en avant d'y estre satisfaict
par lettres particullières, escriptes et signées de voz
meins; secondement; du faict de la Royne et royaulme
d'Escoce, que, ne pouvant estre obmis, avec vostre dignité,
qu'il n'en fût faicte mencion dans le traicté, vous
desiriés y en estre inséré ung article, en la forme que je
le leur exibois par escript.</p>

<p>Eulx, de leur part, Sire, ont desduict troys aultres
poinctz, dont l'ung est touchant ce que messieurs voz
<span class="pagenum"><a id="Page_414"> 414</a></span>
depputés avoient retranché le trente quatriesme article dans
leur minute du traicté, et ilz desirent qu'il y demeure; le
segond que, excédant Vostre Majesté de force et de moyens
la Royne, leur Mestresse, il estoit raysonnable que vous
l'excédissiés aussy à luy offrir ung secours, qui fût plus
grand que celluy que vous requériés d'elle; et le troysiesme,
qu'il vous pleût faire émologuer par voz parlemens
les choses qui seroient accordées pour le commerce.</p>

<p>Mais, après que je leur ay heu admené, sur les deux
premiers poinctz, toutes les bonnes et vifves raysons qui
sont contenues dans voz lettres, et respondu gracieusement
à leurs aultres troys ce que j'ay estimé estre bien
à propos, toute la difficulté est restée sur le faict d'Escoce;
lequel leur vient toutjour fort à contre cueur: et
mesmes qu'ilz ont assuré que, sellon les rapportz que,
despuys bien peu de jours, ilz avoient receu d'Escoce, et
aultres, le jour précédant, du costé de Flandres, il estoit
tout certein que milord de Sethon et deux aultres Escouçoys,
au nom et comme ambassadeurs de leur Mestresse,
avoient capitulé avec le duc d'Alve de la descente
des Hespaignols et Bourgignons en Escoce, et de leur livrer
deux fortz et places qu'ilz fortiffieroient pour leur
retraicte, ensemble de leur fournir vivres et chevaulx de
charroy, et bagaige, quand ilz marcheroient, et de faire
tout ce qu'ilz pourroient pour mettre le Prince entre les
mains du dict duc; ce qu'ilz vous feroient aparoir encores
plus clèrement par leur ambassadeur.</p>

<p>Ce nonobstant, Sire, j'ay incisté, par la mesme occasion
qu'ilz disoient, estre expédiant qu'ung article bien
exprès en fût mis dans le traicté, et que le voyage de
M<sup>r</sup> Du Croc, avec ung de leurs depputés, en fût d'aultant
<span class="pagenum"><a id="Page_415"> 415</a></span>
accéléré. Sur quoy ilz ont prins terme d'en conférer avec
leur Mestresse, et que, puis après, ilz m'y respondroient;
et croy, Sire, que je ne pourray pas beaucoup obtenir
pour ce regard, tant y a que je y incisteray bien fort.
Mais cepandant milord de Burgley, sans lequel toutes choses
demeurent accrochées, est tombé si malade de la
goute qu'il n'est possible qu'il puisse vacquer à rien;
dont, affin que Vostre Majesté n'en soyt en peyne, j'ay
anticipé ceste dépesche, et j'espère que, dans ung jour ou
deux, je vous en envoyeray une plus complète par le chevaulcheur.</p>

<p>Cependant il se prépare icy plus grand nombre de navires
qu'on n'avoit ordonné du commencement, et quelque
nombre de gens de guerre; et se continue la praticque
de l'accord touchant les deniers d'Espaigne, et
encores touchant la vente des laynes, avec les depputés,
que je vous ay cy devant mandé, lesquelz ne s'en meslent
sans expresse commission du dict duc d'Alve. Et ont
encores aulcuns de ce conseil, despuys six jours, faict
venir ung Hespagnol devers eulx, lequel leur estoit auparavant
très odieux, et ilz luy ont maintenant, coup sur
coup, baillé deux passeportz pour envoyer homme exprès
devers le duc d'Alve. Je prendray garde que c'est.
Et sur ce, etc. <span class="i2">Ce <span class="roman">xxx</span><sup>e</sup> jour de mars 1572.</span></p>

<p><span class="pagenum"><a id="Page_416"> 416</a></span></p>

<h2 class="p4 center">CCXLIV<sup>e</sup> DÉPESCHE</h2>

<p class="center">&mdash;du <span class="roman">iii</span><sup>e</sup> jour d'apvril 1572.&mdash;</p>

<p class="center">(<i>Envoyée exprès jusques à la court par Nicolas le chevaulcheur.</i>)</p>

<p class="hanging indent">Conférence sur la négociation du traité.&mdash;Discussion des articles concernant
la religion, l'alliance d'Écosse, le subside et le commerce.&mdash;Incertitude
sur la désignation de l'ambassadeur qui doit être choisi pour la ratification
de l'alliance.&mdash;Armemens faits en Angleterre afin d'empêcher les Espagnols
de débarquer en Écosse.&mdash;Crainte que ces armemens ne soient eux-mêmes
dirigés contre l'Écosse.&mdash;Espoir que Leicester sera désigné pour passer
en France.&mdash;Persistance d'Élisabeth dans l'alliance avec le roi.</p>

<p class="p2 left5 smcap">Au Roy.</p>

<p>Sire, en la segonde et troysiesme conférance, que j'ay
heues, avec les Seigneurs de ce conseil, sur les poinctz du
traicté, les choses ont esté, de rechef, fort débatues; et,
encor que ce ayt esté, du commencement, avecques doulceur,
il y est, peu à peu, intervenu de la véhémence, et
puis de la contention, car les partisans contraires n'ont
sceu colorer de si bonne aparance de rayson leurs opositions,
qu'ilz n'ayent monstré qu'ilz les faysoient en intention
de tout rompre; et je n'ay voulu laysser aller ung
seul de tous les poinctz de vostre réputation aux simulés
argumentz qu'ilz ont allégué de la seureté de leur Mestresse,
si bien qu'ilz ont esté constreinctz de retourner enfin
à quelque modération.</p>

<p>Dont voycy, Sire, en quoy ce conseil persiste maintenant:
que, touchant le premier des deux poinctz que m'avez
mandés, si Vostre Majesté demeure ferme de ne vouloir
que celluy de la religion soit aulcunement inséré dans
le traicté, il vous playse trouver bon d'en faire expédier
ung acte, à part, par lettres de vostre grand sceau, aux
<span class="pagenum"><a id="Page_417"> 417</a></span>
propres termes de l'escript que leur en avez desjà faict
communicquer, et que la Royne, leur Mestresse, fera le
semblable, atandu que, toutes les foys qu'il a esté question
de l'interprétation d'ung traicté, l'on en a toutjour faict
ung segond, aussy solennel que le premier, et y a l'on
aposé les grandz sceaulx des princes; et si, en ceste cy, qui
leur est très importante, ilz ne pouvoient avoyr ung nouveau
traicté, qu'à tout le moins ilz ayent vostre sceau, et
vous celluy de ce royaulme, affin que toutes les solennités
n'y deffaillent, non pour en uzer sinon privéement entre
Voz Majestez, ce qu'ilz estiment que se pourra faire aussy
secrettement que par lettres de voz meins, atandu que M<sup>r</sup> le
présidant de Birague, duquel ilz ont heu fort bonne relacion
par leurz ambassadeurs, et qui est ung de voz depputés,
en pourra luy mesmes fayre la dépesche.</p>

<p>Quand au segond poinct, il ne se peut faire que la Royne,
leur Mestresse, par aulcunes raysons puisse estre persuadée,
ny eux le luy vueillent conseiller, que la Royne d'Escoce
soit insérée en ung mesme traicté avec elle, ny qu'elle
soit, en façon du monde, nommée en cestuy cy; et encores,
touchant la couronne et estat du pays, ilz desireroient qu'on
se déportât d'en parler, toutesfois si Vostre Majesté ne
veult que cella passe soubz silence, que aulmoins le
premier des articles, que je leur ay baillés pour remplir
le blanc, soit rejetté, et que le segond, le troysiesme et
quatriesme y soient insérés, seulement pour vous complayre,
en la manière que milord de Burgley les a réformés,
ou aultrement leur résolution est qu'ilz demeurent du tout
ostés; que d'aultant que le <span class="roman">xxxiiii</span><sup>e</sup> article est général, et
concerne aultant voz alliés que ceulx de leur Mestresse, et
peut oster beaucoup de souspeçon aulx aultres princes, ilz
<span class="pagenum"><a id="Page_418"> 418</a></span>
heussent desiré qu'il fût demeuré inséré dans le traicté; et
mesmes ont artificieusement proposé que, puisque vous
aviez tant à cueur d'y mencionner l'Escoce et les Escouçoys,
qu'il estoit rayson qu'ilz y mencionassent le Roy
d'Espaigne et ses pays.</p>

<p>A quoy je leur ay respondu qu'il y avoit très grand
raison, et pour nous et pour eulx, de nommer l'Escoce en
particullier, et laysser les aultres en général; toutesfoys je
ne voyois pas qu'il y heût grand inconvéniant que chacun
peût nommer ses alliés, dont Vostre Majesté nommeroit le
Pape, l'Empereur, le mesme Roy d'Espaigne, les Suisses
et aultres, s'ilz le trouvoient bon, et qu'ilz nommassent
ceulx qu'ilz voudroient; qui a esté cause qu'ilz ont remis
cella à l'arbitre de Vostre Majesté, quand ilz ont ouy nommer
le Pape.</p>

<p>Au regard de ce qu'ilz m'avoient dict, que Vostre Majesté
debvoit offrir plus grand secours à leur Mestresse que
celluy qu'avez à espérer d'elle, ilz n'y ont incisté; mais
ouy bien à la forme du payement du dict secours, qu'ilz
desirent que chacun des deux princes le face sellon le rolle
et payes de ses propres gens de guerre, de façon que Vostre
Majesté payeroit les Angloys ainsy que françoys, et leur
Mestresse les François ainsi que angloys; ce que je leur
ay remonstré estre impertinant. Et enfin se sont accordés
que leurs ambassadeurs le proposeront à Vostre Majesté,
mais se contenteront que cella soyt réduit à proportion si
esgalle, qu'il n'y ayt plus davantaige pour l'ung que pour
l'autre.</p>

<p>Touchant l'émologation, qu'ilz demandent en voz parlemens,
des articles du commerce, je leur ay dict que j'estime
que Vostre Majesté ne le refuzera, et ay baillé une coppie
<span class="pagenum"><a id="Page_419"> 419</a></span>
du pouvoir que m'avez envoyé, concernant le dict commerce,
à milord de Burgley qui me l'a demandé; et j'entendz
qu'il en envoye ung semblable au S<sup>r</sup> de Vualsingam, et m'a
dict qu'incontinant après Pasques nous pourrons procéder
au faict de ceste commission.</p>

<p>Quant à procurer que le comte de Lestre, ou, à son
deffault, milord de Burgley passent en France, je n'ay
obmis une seule de toutes les considérations qui se peuvent
alléguer sur l'utilité de ce voyage, que je ne l'aye desduite
à ceste princesse, laquelle a esté fort près de me le concéder,
de l'ung ou de l'aultre, non sans vous rendre, Sire,
ung singulier grand mercys pour ceste vostre élection, qui
luy fait prendre une très grande confiance des choses qu'avez
à traiter ensemble; et enfin néantmoins, m'a pryé de
vous escripre que, à cause des temps suspectz, et de ce
que, présentement, ces deux siens conseillers sont très
nécessayres en ung parlement qu'elle veut tenir après ces
festes, et aussy pour ung progrès qu'elle est contreinte
d'entreprandre vers le North, incontinant après la Pantecouste,
et que le dict sieur comte admèneroit avecques
luy cinq ou six centz des plus confidantz gentilshommes
d'auprès d'elle, elle vous supplye, Sire, trouver bon qu'elle
vous puisse envoyer ung aultre des siens, me nommant
son admiral, comme l'ung des plus dévotz et bien affectionnés
seigneurs qui soyent en ce royaulme, vers Vostre
Majesté et vers la France; et que néantmoins, si Vostre
Majesté ne demeuroit bien satisfaicte que l'ung des aultres
deux n'y allât, qu'elle retarderoit ses propres affères pour
l'y envoyer. Sur quoy, Sire, sachant combien toutz deux
envyent ceste commission, je fay tout ce que je puis qu'elle
soyt bientost résolue, mais si, d'avanture, la difficulté se
<span class="pagenum"><a id="Page_420"> 420</a></span>
trouve si grande, comme à la vérité je l'y voy, qu'il ne
se puisse faire, il se faudra contanter du dict sieur admiral,
lequel, après les deux, est bien le plus à propos que nul
aultre qu'on sceût choysir en ceste cour.</p>

<p>Cepandant, Sire, pour les souspeçons que ceulx cy
prennent de la venue du duc de Medina Celi, ilz arment
beaucoup de navires, et lèvent des gens de guerre, et disent
assés ouvertement que c'est pour envoyer vers l'Escoce,
affin de garder qu'il n'y descende d'Hespagnols; dont
Vostre Majesté me commandera comment je debvray uzer
en cella, ne pouvant convenir à vostre réputation ny qu'ilz
y aillent, car ilz s'esforceront incontinent d'opprimer ceulx
de Lillebourg, ny de voyr que eulx et les Hespaignols se
débatent, sans vous, de l'entreprinse de ce pays là, qui est
tout entièrement de vostre alliance. Sur ce, etc.</p>

<p class="right">Ce <span class="roman">iii</span><sup>e</sup> jour d'apvril 1572.</p>

<p class="font90">Tout maintenant, l'on me vient de mander, de ceste cour, que certein
propos que je tins, hier, à ceste princesse, a heu tant d'efficace
qu'elle dellibère maintenant d'envoyer le comte de Lestre en France,
à quoy je mettray peyne de la conforter; et Voz Majestez pourront
aussy beaucoup ayder de dellà avec ses ambassadeurs, si leur monstrés
que ne demeureriez assez bien satisfaictes, si le dict comte ou
milord de Burgley n'y passoient. Je n'ay esté, despuys que je suis
en Angleterre, si grandement traversé d'inventions caultes et malicieuses,
sur les affaires de vostre service, comme, ceste foys, sur la
conclusion de ce traicté; mais, grâces à Dieu, la Royne d'Angleterre
vous demeure plus confirmée d'amytié et de confédération que jamais,
et, le traicté conclud, Dieu, par sa grâce, acheminera, s'il lui
playst, le reste.</p>

<p><span class="pagenum"><a id="Page_421"> 421</a></span></p>

<h2 class="p4 center">CCXLV<sup>e</sup> DÉPESCHE</h2>

<p class="center">&mdash;du <span class="roman">vii</span><sup>e</sup> jour d'apvril 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Affaires d'Écosse.&mdash;Bruit d'une nouvelle convocation du parlement qui aurait
pour objet de déclarer Marie Stuart déchue de tout droit à la succession du
trône d'Angleterre.&mdash;Négociation des Pays-Bas.&mdash;Nécessité de faire de
nouvelles instances en France pour obtenir la restitution de l'argent saisi,
déjà réclamé par l'ambassadeur.</p>

<p class="p2 left5 smcap">Au Roy.</p>

<p>Sire, estant le courrier de Vostre Majesté et ung aultre
de la Royne d'Angleterre partys d'icy, le jeudy sainct,
avec l'entière responce des poinctz qui concernent la conclusion
du traicté; le jour ensuyvant, est venu advertissement
à la dicte Dame comme milord de Flemy continue de
faire son apprest en Bretaigne, pour passer, du premier
jour, avec de l'argent, des monitions et des gens de
guerre, en Escoce; de quoy elle et ceulx de son conseil
se sont assez esmeus. Et ont les dicts du conseil envoyé incontinent
ung des clercs de leur compagnie devers moy,
pour me prier de faire une prompte dépesche là dessus à
Vostre Majesté, affin que cella ne puisse retarder le traicté;
et m'ont faict bailler l'extrêt du dict advis, lequel, parce
qu'il désigne les lieux et les jours, et encores d'aultres particullarités,
il monstre avoyr du vraysemblable. Néantmoins
je leur ay respondu qu'il fault adjouxter plus de foy
à vostre parolle que à leur advis, et qu'en tout évènement,
s'il se trouve qu'il y ayt des françoys ou des angloys en
Escoce, le traicté règlera Voz Majestez de les debvoir mutuellement
retirer dedans quarante jours. Ilz ont cecy fort
à cueur, et disent que ceulx de Lislebourg, pour la venue
<span class="pagenum"><a id="Page_422"> 422</a></span>
de milord de Sethon, du costé de Flandres, et sur
l'attante de milord de Flemy, de France, sont devenus si
insolans qu'ilz rejettent, à ceste heure, toutes les condicions
de paix et de trefves, qu'ilz trouvoient auparavant très
bonnes; de quoy ilz infèrent de plus grandes conséquences
et de plus grandz dangers, que ne sont pas les troubles des
Escouçoys. Et c'est à moy matière propre pour les arguer
du retardement de M<sup>r</sup> Du Croc, et que, s'ilz le layssoient
aller, avec l'adjoinct qu'ilz luy bailleroient d'icy, que les
deux remédieroient par ensemble fort facillement à toutz
ces inconvénientz; mais ilz sont résolus d'atandre ce que
leurs ambassadeurs leur manderont, et que Vostre Majesté
leur en aura respondu; avec lesquelz je desire bien, Sire,
qu'ayés prins une vertueuse résolution de faire continuer
au dict S<sup>r</sup> Du Croc son dict voyage: car se voyt, de plus
en plus, qu'il est très nécessayre à l'Escoce; et ceulx cy
n'ont nulle occasion de ne le vouloir, ny nulle bonne rayson
de le contredire. Pareillement, si Vostre Majesté condescend
de gratiffier ceste princesse, sur le passage de
milord de Flemy, à le retarder quelque temps, ou bien à
ne le laysser passer guières accompaigné, que par mesme
moyen soit prins seureté d'elle qu'il ne sera, en façon du
monde, rien atempté, de sa part, au dict pays d'Escoce,
sans vostre exprès consentement.</p>

<p>Elle et ceulx de son conseil monstrent de persévérer en
très bonne disposition vers Vostre Majesté et vers vostre
royaulme, et semble que le comte de Lestre passera dellà,
si continués, Sire, de monstrer que vous le désirés; dont
sera bon que, de rechef, il soit donné entendre assez expressément
à leurs ambassadeurs que ce vous sera chose
très agréable qu'il face le voyage. J'ay devisé avec milord
<span class="pagenum"><a id="Page_423"> 423</a></span>
de Burgley que, si le dict comte n'y pouvoit aller, qu'il falloit
que ce fût luy et son beau filz, le comte de Oxford, lequel,
à présent, est le premier comte et grand chamberland d'Angleterre,
qui heussent ceste commission; ce qu'il n'a nullement
rejetté. Tant y a que, quand la résolution sera prinse,
de l'ung ou de l'aultre, ou bien d'un tiers, je mettray
peyne de sçavoir comme ilz se voudront conduyre en allant
dellà, affin que messieurs voz depputés preignent mieulx
leur advis comme venir icy.</p>

<p>Il se parle fort que ceste princesse, incontinent après
Pasques, fera publier ung parlement, où je creins que
c'est pour débouter perpétuellement la Royne d'Escoce de
la succession de ceste couronne, chose qui, semble, conviendroit
bien à Vostre Majesté que ne se fît jamais, et au
moins que ne se fît pas si près, comme l'on est, de la conclusion
du traicté: car, possible, vouldra l'on penser que
ce soyt du mesmes marché; ou bien que le dict parlement
est convoqué pour authoriser davantaige la condempnation
et confiscation du duc de Norfolc. J'espère que bientost
s'en entendra l'occasion.</p>

<p>Les choses de Flandres se mènent assez lentement;
néantmoins elles se poursuyvent en une façon que, peu à
peu, il s'en accomode toutjour quelque poinct; dont je
pense que, sur le faict des deniers, et sur celluy des laynes,
qui sont les deux plus importantz, les particulliers,
qui y sont intéressés, en seront aucunement satisfaictz.
L'apprest des grandz navires de ceste princesse se continue,
ensemble la description des gens de guerre et des marinyers,
vray est qu'on y va encores à petitz frays, attandant
les procheynes nouvelles qui viendront et d'Escoce et
de dellà la mer. Ceulx cy font semblant de n'avoir entendu,
<span class="pagenum"><a id="Page_424"> 424</a></span>
ou de ne se souvenir des instances, que Vostre Majesté
leur a faictes faire pour les deux mil escus qui alloient en
Escoce; il vous plerra le leur faire renouveller. Et sur
ce, etc.</p>

<p class="right">Ce <span class="roman">vii</span><sup>e</sup> jour d'apvril 1572.</p>

<p class="p2 font90">L'on me vient de dire que milord de Burgley ayant, vendredy
dernier, prins une mèdecine, il se trouve extrèmement mal, ce qui
retardera, et, possible, changera beaucoup l'ordre de noz affayres.</p>

<h2 class="p4 center">CCXLVI<sup>e</sup> DÉPESCHE</h2>

<p class="center">&mdash;du <span class="roman">xiiii</span><sup>e</sup> jour d'apvril 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Affaires d'Écosse.&mdash;Convocation d'un nouveau parlement.&mdash;Conjectures diverses
sur les objets qui y seront traités.&mdash;Bruit d'un arrêt général fait en
Espagne sur les Anglais et leurs marchandises.&mdash;Nouvel ordre donné pour
l'exécution du duc de Norfolk et nouvelle révocation de cet ordre.&mdash;Prise
faite sur les Espagnols par la flotte du prince d'Orange.</p>

<p class="p2 left5 smcap">Au Roy.</p>

<p>Sire, estant l'homme de M<sup>e</sup> Smith arrivé mècredy au
soyr, il est venu, le jeudy matin, m'aporter la dépesche
que Vostre Majesté a escripte à M<sup>r</sup> Du Croc et à moy, du
dernier du moys passé; sur laquelle nous n'avons pas volu,
le mesmes jour, ny jusques au lendemain, demander audience,
à cause que ceste princesse partoit de &OElig;xmestre
pour s'en aller tenir à Grenvich tout le reste de ce
moys, mais j'espère que nous la verrons demain et que
nous obtiendrons d'elle, sur la nouvelle instruction qu'avez
envoyée au dict S<sup>r</sup> Du Croc, laquelle ne peut que beaucoup
contanter la dicte Dame, qu'il puisse passer en Escoce;
ne voulant toutesfoys obmettre de vous dire, Sire,
que, pendant qu'elle l'a détenu icy, elle a essayé, plus
<span class="pagenum"><a id="Page_425"> 425</a></span>
instamment que jamais, s'il seroit possible que les Escouçoys
voulussent entendre à ung accord, venant de son
moyen, sans que le vostre y fût employé, ny que le dict
S<sup>r</sup> Du Croc s'en meslât. Mais, sellon les derniers advis
que j'ay de dellà, ilz n'y ont voulu condescendre, bien
qu'ilz parlementent; et continuent toutjour la guerre: et
ceulx de Lislebourg, lesquelz sont ung peu renforcés depuis
ung moys en ça, sont allés brusler quelques greins et monitions
en la mayson du comte de Morthon. Tant y a que la
dicte Dame s'attand, dans deux ou troys jours, d'avoyr toute
certitude de leur intention, et je mettray peyne d'en entendre
quelque chose.</p>

<p>Le parlement dont, en mes précédentes, je vous ay
faict mencion, est assigné au <span class="roman">viii</span><sup>e</sup> de may prochain, et
tient on si secretz les poinctz qu'on y veult proposer, qu'à
peyne en oze l'on parler; tant y a que quelques ungs par
discours présument que c'est, en premier lieu, pour remonstrer
la vyolence, dont a esté uzé en Hespaigne, le
<span class="roman">xii</span><sup>e</sup> de febvrier, d'y avoyr arresté et mis en prison les angloys
qui s'y sont trouvés, et avoyr saysy leurs navyres
et marchandises, avec prohibition de tout commerce dorsenavant
avec l'Angleterre, ce que le S<sup>r</sup> de Sueneguen,
qui est icy, n'advoue estre vray; segondement pour pourvoir
aux choses d'Irlande, de tant que le debitis, qui est
par dellà, demande bon nombre de gens de guerre et de
monitions, pour y maintenir l'authorité de ceste couronne
contre les saulvaiges et contre les estrangers; tiercement,
pour adjuger les biens des rebelles à leur souverayne,
principallement ceulx du duc de Norfolc, et rétracter,
à cest effect, une loy de ce royaulme, laquelle semble
empescher qu'on ne puisse procéder à la confisquation
<span class="pagenum"><a id="Page_426"> 426</a></span>
d'iceulx, d'aultant qu'il se trouve que luy et la pluspart
des fuytifz se sont démis de leurs biens à leurs enfans
ou à leurs plus procheins parans, et les en ont saysis,
premier qu'on ne les aye prévenus; ou bien estime l'on
que ceste convocation est pour authoriser le traicté qui se
faict avec Vostre Majesté, affin de pouvoir mieulx transférer
en vostre couronne les intelligences et les entrecours,
capitulations et commerces, que ce royaulme souloit avoyr
avec celle d'Espagne, et y comprendre les choses d'Escoce;
mais, le plus commun présume que c'est pour ordonner
du faict de la succession de ceste couronne, parce
qu'ayant aparu plusieurs mouvementz en ceste court, et en
tout ce pays, quand la Royne d'Angleterre a esté dernièrement
malade, et que sa mort y heût sans doubte apporté
une très grande confusion de toutes choses, l'on luy a persuadé
de ne debvoir plus laysser cest article en l'incertitude
qu'il est. Dont s'estime qu'elle s'esforcera d'obtenir qu'il
luy soyt loysible d'eslire son successeur, et que celluy soyt
le vray Roy, lequel elle nommera par son testament, ou
bien de faire desjà déclarer segonde personne le Prince
d'Escoce, qui est si jeune que, de longtemps, ne luy
pourra faire aulcune compétence, ou bien le jeune comte
de Lenoz, frère du feu Roy d'Escoce; ou bien les enfans de
Herfort, ou bien le comte de Houtinthon: mais en quelle
sorte que ce soit, toutjour la Royne d'Escoce y sera
intéressée; et semble que son intérest et celluy de son
royaulme y seront de tant plus grandz, que plus l'on
monstrera de vouloir appeller le Prince, son filz, à ceste
succession. Et ne deffaillent qui disent aussy que, de tant
que le comte de Lestre a uzé de tous les honnestes et
honnorables debvoirs d'un bon et loyal et très fidelle subject,
<span class="pagenum"><a id="Page_427"> 427</a></span>
conseiller et serviteur vers la dicte Dame, en la dernière
maladye qu'elle a heue, qui l'a confirmée de mettre
plus de confiance en luy qu'en nul aultre de ce royaulme,
qu'il se trectera de son mariage avecques elle, puisque
la religion a empesché celui de Monsieur.</p>

<p>Qui sont les devis d'aulcuns de ceste court, et mesmes
de ceulx qui pensent bien entendre les affayres; tant y a
que, jour par jour, il se pourra avoyr plus de lumière de
ces choses, lesquelles donnent tant plus à penser aux gens
que, jeudy au soyr, la dicte Dame fut conduycte à expédier
ung nouveau mandement pour faire exécuter, le vendredy
matin, le duc de Norfolc, mais luy estant, la nuict,
revenu le mesmes regret qu'elle a toutjour heu à sa mort,
elle en a, pour la quatriesme foys, révoqué le mandement.
Et se cognoit assez que les ennemys du dict duc ne pourront
jamais obtenir ce dernyer poinct d'elle, sans qu'elle en
sente une grande violence dans son cueur.</p>

<p>M<sup>r</sup> de Sueneguen fut hyer traicter avec la dicte Dame
sur des lettres du Roy d'Espaigne, et sur une dépesche du
duc d'Alve. Je n'ay encores aprins que c'est. La flote
de Flandres, qui revenoit d'Espaigne, est passé, le <span class="roman">xxviii</span><sup>e</sup>
de mars, dans l'estroict de Callays, et les vaysseaulx du
prince d'Orange ont donné sur la queue; qui ont prins deux
ourques bien riches, dont l'une s'estime valloir plus de
soixante mille escus, et ont jetté la pluspart de ceulx, qui
estoient dedans, hors bort, dans l'eau. Le comte de Lumey,
à ce qu'on dict, a esté receu en ung lieu de quelque petite
isle, près d'Ollande, qui se nomme Brille, où les habitans
n'ont voulu aquiescer au dixiesme, mais l'on pense
que le duc d'Alve l'en chassera bientost. Milord de Burgley
a esté à l'extrémité, et ne cuydoit on, le jour de Pasques,
<span class="pagenum"><a id="Page_428"> 428</a></span>
qu'il deust réchaper, mais, à présent, il commance à se
ravoir; tant y a que son indisposition retarde toutjour les
affères. Sur ce, etc.</p>

<p class="right">Ce <span class="roman">xiv</span><sup>e</sup> jour d'apvril 1572.</p>

<h2 class="p4 center">CCXLVII<sup>e</sup> DÉPESCHE</h2>

<p class="center">&mdash;du <span class="roman">xxi</span><sup>e</sup> jour d'apvril 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Audience donnée par Élisabeth, en son conseil, à l'ambassadeur et à M<sup>r</sup> Du
Croc.&mdash;Discussion des affaires d'Écosse.&mdash;Refus du conseil d'admettre
un article des nouvelles instructions données par le roi.&mdash;Rupture de
la négociation; demande faite par M<sup>r</sup> Du Croc de son passeport pour
retourner en France.&mdash;Nouvelles assurances d'amitié données par Élisabeth.&mdash;Désignation
de M<sup>r</sup> de Montmorenci en France, et de l'amiral
Clinton en Angleterre, pour échanger les ratifications du traité d'alliance.&mdash;Déclaration
du conseil que la reine consent à admettre les explications
proposées sur l'article en contestation, qui a entraîné la rupture de la négociation
de M<sup>r</sup> Du Croc.</p>

<p class="p2 left5 smcap">Au Roy.</p>

<p>Sire, en sa mesmes présence, la Royne d'Angleterre a
voulu que son conseil se soit assemblé avecques M<sup>r</sup> Du Croc
et avecques moy, pour traicter, devant elle, de la continuation
du voyage du S<sup>r</sup> Du Croc en Escoce, et, après
que je luy ay heu dict l'intention de Vostre Majesté là
dessus, sellon le contenu de voz dernières lettres, sans en
rien obmettre, et que M<sup>r</sup> Du Croc luy a exibé le propre
original de la segonde instruction que luy avez envoyée,
elle a prins le propos, et l'a continué assez longtemps en
termes bien honnorables, qui monstroient de vous vouloir
beaucoup contanter; puys s'est prinse à lyre, tout hault,
la dicte instruction, despuis le commancement jusques à
la fin, et l'interpréter en angloys à ceulx des siens qui
n'entendoient bien le françoys, avec beaucoup de sa satisfaction
<span class="pagenum"><a id="Page_429"> 429</a></span>
de tous les articles d'icelle, sinon du cinquiesme,
lequel porte d'exorter les Escouçoys que, pendant qu'il
plaist à Dieu que leur Royne soit absente, ilz vueillent
recognoistre son filz comme leur Prince naturel, et plus
prochain hérytier de leur royaulme; car a semblé à la dicte
Dame et à son dict conseil que cella, en parolles et en
substance, répugnoit bien fort à leur intention et desir,
interprétans que c'estoit aultant comme déclarer la mère
Royne et le filz seulement Prince et segonde personne; lequel
néantmoins se trouvoit estre maintenant la première,
et estre roy juré et entièrement estably par les Estats;
nous affermant la dicte Dame que, par les dernyères nouvelles
qu'elle avoit d'Escoce, ceulx de Lillebourg luy
avoient offert, et elle en avoit leurs lettres en ses meins,
de recognoistre à roy le dict Prince, et se soubsmettre à
son authorité et à celle de son régent, en ce qu'il leur fût
donné bonne seureté de leurz biens, personnes, dignités et
charges, et de lever toutes les forfaicteures qui pourroient
avoyr esté décrétées contre eulx, despuis les troubles encommencées;
dont elle n'attandoit plus qu'une responce
de ceulx d'Esterling là dessus, pour achever entièrement
leur accord; lequel viendroit, possible, à se retarder
ou s'interrompre du tout, si le dict S<sup>r</sup> Du Croc leur apportoit
une telle exortation, comme Vostre Majesté la leur
mandoit.</p>

<p>Je luy ay répliqué qu'il n'estoit, à présent, question du
tiltre de la couronne d'Escoce, ny de l'adjuger à la mère
ou au filz, car, aussy bien, n'en estiés vous les juges, mais
seulement de unyr et mettre en paix, les Escoçoys, et que
Vostre Majesté convenoit avec elle que toutz se sousmissent
a l'obéyssance du filz, lequel vous appelliés <em>Prince</em> et elle
<span class="pagenum"><a id="Page_430"> 430</a></span>
l'appelloit <em>Roy</em>; ce qui ne debvoit empescher l'accord, ny tenir
plus longtemps le voyage du dict S<sup>r</sup> Du Croc en suspens.</p>

<p>Elle s'est mise là dessus à deviser assez longuement
avec les siens en son langage, et puis, nous a dict que la
responce de ceulx d'Esterling ne pouvoit tarder que ung
jour ou deux, pendant lesquelz elle feroit mieulx considérer
la teneur de la dicte instruction, laquelle elle nous
prioit de la luy laysser, et, après, elle résouldroit le dict
S<sup>r</sup> Du Croc de ce qu'elle auroit advisé de son dict voyage.</p>

<p>Au bout des deux jours, la responce, qu'elle attandoit
d'Escoce, luy est arrivée, sur laquelle ne s'estant la dicte
Dame, ny ceulx de son conseil, de rien modérés davantaige,
ilz nous ont envoyé, par le S<sup>r</sup> de Quillegrey, ung escript,
lequel altère du tout l'article dont est question. Dont, après
que M<sup>r</sup> Du Croc et moy y avons heu longuement pensé, il
est allé trouver iceulx du conseil pour leur remonstrer que
nous ne pouvions tant dispenser sur une instruction, qui
estoit signée de la mein de Vostre Majesté, que de l'ozer
changer en ses parolles, ny en sa substance; et néanmoins
que, pour satisfaire à leur Mestresse, puisque tout le reste
de la dicte instruction luy plaisoit, sinon que ce seul article,
qu'il mettroit icelluy, quand il seroit en Escoce, du tout
en suspens, sans en parler nullement, ou bien en parleroit
en façon qu'il ne contreviendroit, peu ny prou, à l'intention
de la dicte Dame, jusques à ce qu'il heult aultre mandement
de Vostre Majesté; et de ce leur a esté baillé les
expédiantz par escript, avec offre de les leur signer de la
mein de nous deux. Mais, Sire, ilz sont demeurez en leur
premier propos, sans en vouloir rien rabatre, alléguant les
raysons que M<sup>r</sup> Du Croc vous escript, lesquelles ne monstrent
sinon qu'ayantz gaigné plusieurs advantages en cest
<span class="pagenum"><a id="Page_431"> 431</a></span>
affère, à vous faire quicter l'honneste poursuyte de la
liberté et restitution de la Royne d'Escoce, et faict retarder
vostre secours à ceulx qui vivent soubz vostre protection
en ce païs là, qui sont desjà réduictz à toute extrémité,
ilz ne se contantent pas, si encores ilz ne vous font passer
oultre à vous déclarer contre elle et contre eulx, pour
establir le party que dépend d'eux, affin que la ruyne de
l'ancienne alliance, que vous avez avec les Escouçoys, soit
procurée par vostre mesmes pourchas, avec l'intérest de
vostre réputation. Et ne cessent cependant de solliciter icy,
par toutes les persuasions, artiffices et menées, qu'ilz peulvent,
la dicte Royne d'Escoce, et pareillement les Escouçoys
de son party à Lillebourg, ausquelles font encores de
grandes promesses, qu'elle et eulx se veuillent du tout
commettre à la foy de la dicte Royne d'Angleterre.</p>

<p>Dont nous sommes gracieusement excusés que ne pouvions
faire ce dont ilz nous requéroient par faulte de pouvoir;
mais, puisque la première, ny la segonde instruction,
que Vostre Majesté avoit dépeschées au dict S<sup>r</sup> Du Croc,
par l'advis et consens de leurs ambassadeurs, ne leur sembloient
bonnes, qu'il estoit expédiant que luy mesmes vous
allât compter à quoy il tenoit, affin que, les difficultés ostées,
vous luy en peussiés bailler une troysiesme qui les contentât.
Et avons faict semblant de demander son congé et passeport,
affin de les y faire penser. Néantmoins, Sire, encores qu'ilz
le luy octroient, je trouveray moyen, qui sera honneste et
de fondement, pour le retenir icy jusques à ce qu'ayons
aultres nouvelles de Vostre Majesté.</p>

<p>Or, Sire, nonobstant ceste contention, la dicte Dame
n'a layssé de traicter bien fort privéement avecques moy
d'aulcuns aultres gracieulx propos, et m'a parlé de la dicte
<span class="pagenum"><a id="Page_432"> 432</a></span>
que Vostre Majesté avoit parachevée jusques au vingt
jours completz; de quoy elle estoit merveilleusement bien
ayse, car s'assuroit que, tout cest esté, vous en auriés la
disposition beaucoup meilleure; de laquelle elle estoit aussy
soigneuse que de la sienne propre. Sur quoy je n'ay obmis
de luy dire, Sire, que vous m'aviez aussy escript que j'avoys
bien faict de vous mander tout ensemble la guérison avec
la maladye qu'elle avoit heue, car aultrement je vous
heusse layssé en grand peyne; qui aviez loué Dieu, de bon
cueur, de quoy elle s'estoit si promptement relevé de l'extrême
et douloureux mal qui luy avoit ainsy pressé le cueur;
et que Voz Majestez Très Chrestiennes, et tous ceulx de
vostre couronne, vous en estiés resjouys comme de vostre
mesmes bon portement. De quoy la dicte Dame a monstré
recepvoir ung singullier plésir, et, avec ung très grand
mercys, m'a respondu que vous tous aviez occasion de
desirer qu'elle vesquît, car juroit que n'aviez aulcun, de
tous les princes de votre allience, qui vous voulût tant de
bien, ny qui vous aymât et honnorât tant qu'elle faysoit; et
que non tant pour vous voyr roy de France, que parce que
la France avoit un si vertueux roy, elle se vouloyt conféder
avecques vous.</p>

<p>Je luy ay infinyement gratiffié ses parolles et démonstrations,
comme très honnestes et pleynes de grand vertu;
et ay suyvy à luy dire que j'estimois que le traicté estoit
desjà tout conclud et signé, et que bientost Vostre Majesté
s'approcheroit ez environs de Paris, en intention d'y voyr
de bon oielh et d'y bien recepvoir M<sup>r</sup> le comte de Lestre,
ainsy comme vous faysiés tenir prest M<sup>r</sup> de Montmorency
pour passer par deçà. Elle m'a dit qu'elle feroit voyr à M<sup>r</sup> de
Montmorency combien elle estimoit ung tel vostre ambassadeur,
<span class="pagenum"><a id="Page_433"> 433</a></span>
et en quel compte elle auroit toute sa légation, et
qu'elle faysoit préparer monsieur l'admiral Clynton pour
passer en France, comme celluy par qui elle vous pouvoit
mieulx notiffier ses intentions, et comprendre, puis après,
mieulx les vostres, à son retour, que par nul des seigneurs
de sa court, n'ayant esprouvé de nul aultre, despuis qu'elle
estoit Royne, plus de fidélité que de luy, et de madame
l'amirale sa femme, et qu'aussy il avoit esté toutjour le
moins impérial d'Angleterre; et que, pour la correspondance
de M<sup>r</sup> de Montmorency, elle vous vouldroit très volontiers
envoyer ung sien propre frère, si elle l'avoit,
aussy bien que le dict sieur admiral. Dont vous supplioit
qu'en ce temps, qui luy estoit plein de grandes souspeçons,
et encores plus plein de très grandz affères, Vostre
Majesté ne voulût que le comte de Lestre et milord de
Burgley s'absantassent; et mesmes que, sans eulx, elle se
trouveroit bien empeschée comme bien recepvoir M<sup>r</sup> de
Montmorency, de tant que les principaulx seigneurs qui
souloient estre en sa court, estoient à présent ou mortz,
ou fuytifz, ou en prison, et que ces deux seroient encores
plus utilles, icy, en la négociation d'entre elle et M<sup>r</sup> de
Montmorency, que si l'ung ou l'aultre estoient allés par
dellà. Sur ce, etc.</p>

<p class="right">Ce <span class="roman">xxi</span><sup>e</sup> jour d'apvril 1572.</p>

<p class="p2 font90">Ainsy que je fermois ce pacquet, les seigneurs de ce conseil,
ayant veu que nous demandions le congé de M<sup>r</sup> Du Croc, m'ont envoyé
dire, par M<sup>r</sup> de Quillegreu, qu'ilz avoient faict entendre à leur
Mestresse toutes noz offres; et que d'icelle dernière, que leur avions
mandée de parolle, si nous la voulions ung peu mieulx exprimer par
escript, et la signer de noz meins, elle s'en contenteroit, et bailleroit
promptement son adjoint au dict S<sup>r</sup> Du Croc pour aller, tous deux
ensemble, en Escoce. Sur quoy, Sire, nous yrons demein traicter
avec la dicte Dame, ou avec ceulx de son conseil, et ferons tout ce
<span class="pagenum"><a id="Page_434"> 434</a></span>
qu'il nous sera possible pour advancer le voyage du dict S<sup>r</sup> Du Croc,
qui, de plus en plus, se monstre estre bien fort nécessaire, et, si
nous nous pouvons accorder, il passera oultre; mais ne retarderés
pour cella, Sire, s'il vous plaist, de nous mander promptement vostre
intention et volonté.</p>

<h2 class="p4 center">CCXLVIII<sup>e</sup> DÉPESCHE</h2>

<p class="center">&mdash;du <span class="roman">xxvii</span><sup>e</sup> jour d'apvril 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Affaires d'Écosse.&mdash;Discussion dans le conseil de la clause contestée.&mdash;Consentement
d'Élisabeth au voyage de M<sup>r</sup> Du Croc en Écosse.&mdash;Ordre de la
Jarretière donné à M<sup>r</sup> de Montmorenci.&mdash;Confiance que montrent les
Anglais dans l'alliance de France.&mdash;Négociation des Pays-Bas.&mdash;Nouvelles
de Flandre.&mdash;<em>Lettre secrète à la reine-mère.</em> Négociation du mariage
du duc d'Alençon.</p>

<p class="p2 left5 smcap">Au Roy.</p>

<p>Sire, affin que, sur l'empeschement que la Royne d'Angleterre
faisoit au voyage de M<sup>r</sup> Du Croc, elle ne se trouvât
conveincue de maulvayse foy par les honnestes offres
que nous luy faysions, ceulx de son conseil ont faict venir
le S<sup>r</sup> de Quillegreu devers nous pour mieulx comprendre
quelles estoient noz offres; auquel nous les avons, de rechef,
récitées, telles que, par ma dernière dépesche, je
les ay mandées à Vostre Majesté. Et il leur a raporté la
dernyère des quatre, et mesmes la leur a baillé par escript,
en anglois, ung peu en aultre sens que nous ne la luy
avions dicte, mais en si bonne sorte, néantmoins, que,
joinct les aultres dilligences que nous avons mises d'ailleurs
en cest endroict, les dicts du conseil ont desiré que
nous la leur envoyssions par ung aultre escript, en françoys,
aux propres termes que nous l'entendions; et que, puis
<span class="pagenum"><a id="Page_435"> 435</a></span>
après, M<sup>r</sup> Du Croc et moy en pourrions venir traicter avec
eulx, quand il nous playroit. Dont nous sommes assemblés,
sept de leur conseil et nous deux, jeudy dernier, à Grenvich
où ilz nous ont, de rechef, sommairement remonstré
les difficultés qu'ilz trouvoient en l'instruction que Vostre
Majesté nous avoit envoyée; et que, néantmoins, nous y satisfaysions
beaucoup par la première et dernière de nos
dictes offres, et que, si nous pouvions encores leur lever
ung scrupulle qui leur restoit sur la dernyère des dictes offres,
ilz estimoient que leur Mestresse s'en pourroit contanter:
c'est, Sire, que, là où nous promettions que M<sup>r</sup> Du
Croc n'yroit ny dyroit rien au contrayre de leur escript,
attandant aultre commandement de Vostre Majesté, ilz
nous prioyent leur déclarer si nous prétandions que vous
luy deussiez mander, ou bien luy heussiez desjà donné en
mandement, à part, quelque chose qui fût contre ce qu'ilz
nous avoient signiffié de leur intention; car, en ce cas,
ilz réputeroient son voyage estre du tout inutille.</p>

<p>Nous leur avons respondu que le dict S<sup>r</sup> Du Croc n'avoit
charge ny instruction quelconque, que celle qui leur avoit
esté monstrée, de laquelle nous ne pensions qu'il nous
peust estre loysible d'y rien innover, ou d'en rien obmettre
de nous mesmes, sinon attandant aultre commandement
de Vostre Majesté; et que nous ne pouvions limyter,
ny encores sçavoir que ce seroit: seulement les priyons de
réserver entièrement cella à vostre disposition, car se pouvoient
souvenir que, par le général traicté, il se debvoit
conclure ung article de ce faict, et nous leur promections
bien que Vostre Majesté l'observeroit fort droictement de
sa part.</p>

<p>Sur cella le comte de Sussex et milord de Burgley, par
<span class="pagenum"><a id="Page_436"> 436</a></span>
l'ordonnance des aultres, sont allés conférer avec leur
dicte Mestresse, et, bientost après, sont revenus nous
dire que, sur la confiance qu'elle avoit en vostre amityé,
et s'assurant de la parolle que nous luy donnions, elle estoit
contante que le dict S<sup>r</sup> Du Croc passât. Dont la sommes
incontinent allez trouver en sa chambre; et elle nous
a confirmé que, pour vous complayre, Sire, et ne faire
préjudice au traicté, ny donner à penser au monde qu'elle
heût maulvayse intelligence avecques vous, elle vouloit,
de bon cueur, que M<sup>r</sup> Du Croc continuât son voyage en
Escoce, ayant desjà révoqué ses ambassadeurs qu'elle avoit
par dellà, et qu'il trouveroit son adjoinct à Barvick, ou par
les chemins. Et, avec plusieurs aultres bonnes parolles et
beaucoup de faveur, elle l'a incontinent fort gracieusement
licencié.</p>

<p>Nous avons estimé, Sire, que vostre intention seroit
mieulx suyvie et vostre service mieulx accomply, et seroit
encores mieulx pourveu au besoing des Escouçoys en ceste
sorte, que si nous n'eussions vaincu ceste leur difficulté;
sur laquelle ce sera maintenant à Vous, Sire, de mander
au dict S<sup>r</sup> Du Croc, par la voye d'icy, ou bien par celle
de la mer, comme il vous playrra qu'il se comporte par
dellà.</p>

<p>Après ce propos, la dicte Dame nous a dict que, le jour
de S<sup>t</sup> George, M<sup>r</sup> de Montmorency avoit esté esleu chevalier
de son ordre de la Jarretière, et ce en considération
que Vostre Majesté le tenoit pour ung fort fidelle et inthime
serviteur, et qu'il s'estoit toutjour porté entier et
loyal en toutz voz affères, sans feinte ny dissimulation aulcune,
despuis que vous estes venu à la couronne; et qu'est
tant la place de feu monsieur le connestable au dict ordre
<span class="pagenum"><a id="Page_437"> 437</a></span>
vacante, elle avoit trouvé, par l'advis de ses confrères
et compagnons, qu'on ne la pourroit plus dignement remplir
que de l'élection de son filz, qui encores vous pourroit
accompaigner quelquefoys à la cellébration du dict ordre en
France, si, d'avanture, il vous playsoit qu'il fît tant d'honneur
au dict ordre, et s'il luy playsoit à luy de l'accepter.</p>

<p>J'ay baysé les meins à la dicte Dame pour une tant singullière
signiffication, qu'elle vous faysoit, de sa bonne volonté
et de son inclination à la France; et luy ay dict que
Vostre Majesté luy en sçauroyt ung grand gré, et que
les vertus et bonnes qualités de M<sup>r</sup> de Montmorency se
trouveroient dignes de ceste sienne faveur; l'assurant que
je ne fauldroys de vous en faire ung article, à part, par
ma première dépesche. Elle s'attand résoluement que ce
sera luy qui viendra par deçà, et a faict différer de bailler
l'ordre à deux aultres seigneurs de ce royaulme qui ont
esté esleus, affin qu'ilz le puissent prendre en solennité
avecques luy à Vuindesore, quand il sera icy; et M<sup>r</sup> le
comte de Lestre luy faict préparer sa mayson en ceste ville,
pour l'y loger; continuant monsieur l'amiral Clinton de
s'apprester, et desjà quatre milords ont esté commandés
de se mettre en poinct pour l'accompaigner, ensemble
force aultres gentilshommes. J'entendz que le comte de
Lestre sera faict grand maystre, ayant refuzé d'estre grand
trésorier, qui est encores ung plus grand estat, mais, parce
qu'il y fault des lettres et du sçavoyr pour l'exercer, l'office
est réservé à milord de Burgley, lequel, à ceste cause,
a esté aussy esleu de l'ordre. Et dict on que le comte de
Sussex sera faict privé scel, et que M<sup>e</sup> Smith aura en seul
la charge de secrettère d'estat, et sera chancellier du dict
ordre d'Angleterre.</p>

<p><span class="pagenum"><a id="Page_438"> 438</a></span>
Il semble, Sire, que, peu à peu, la dicte Dame et
ceux de son dict conseil se layssent conduyre à prendre la
confience qu'ilz doibvent de Vostre Majesté; et me griefve
seulement qu'ilz se préparent, à ce prochein parlement,
de faire quelque préjudice à la Royne d'Escoce; ce qui
ne peut bien sonner pour Vostre Majesté, ny bien convenir
à la conclusion du traicté.</p>

<p>Au surplus, le S<sup>r</sup> de Sueneguen, qui estoit encores icy
de la part du duc d'Alve pour le Roy d'Espagne, a heu
son congé, et doibt partyr bientost pour se retirer, si, d'avanture,
les choses ne changent, layssant les affères du
commerce et de l'entrecours fort décousus; mais j'estime
que le faict des deniers et des laynes s'accomodera avec les
particuliers, car desjà les conventions en sont quasy faictes.
J'entendz qu'il s'est embarqué, au port d'Arvich, en Norfolc,
envyron mille wuallons bien armés, pour aller trouver
le comte de La Marque à la Brille; et a l'on mis en
dellibération, en ce conseil, comme l'on auroit à se comporter
avec ceulx de Flexingues. Sur ce, etc.</p>

<p class="right">Ce <span class="roman">xxvii</span><sup>e</sup> jour d'apvril 1572.</p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, ayant sondé les deux conseillers de ceste
princesse sur la volonté qu'elle peut avoyr au propos de
Monseigneur le Duc, l'ung et l'aultre m'ont assez donné
entendre qu'elle s'attand bien que M<sup>r</sup> de Montmorency luy
en parlera, mais qu'elle ne veult cependant qu'on cognoisse
rien de son intention, ny qu'on sçache quelles auront
à estre ses responces, jusques à ce qu'il soit icy; et
qu'encores lors elle yra si retenue que l'affayre sera bien
<span class="pagenum"><a id="Page_439"> 439</a></span>
advancé, premier qu'elle en vueille donner une seule bonne
parolle. Et m'a dict M<sup>r</sup> le comte de Lestre que si, d'avanture,
le dict affère avoit d'aller en avant, qu'il le faudroit
conduyre par moyens les plus destornés et les plus éloignés
de la conjecture des hommes, que fère se pourroit; et milord
de Burgley m'a assuré que la dicte Dame commançoit
d'en ouyr plus volontiers parler qu'elle ne souloit, et que,
de sa part, il desiroit de l'advancer aultant qu'il luy seroit
possible.</p>

<p>M<sup>r</sup> de Quillegreu, lequel y est infinyement bien affectionné,
m'est venu compter les bons offices qu'il y
a desjà faictz, et la dilligence qu'il y a mise, tant envers
la dicte Dame que envers ses conseillers; et que, néantmoins,
il n'avoit peu encores tirer une bonne parolle d'elle,
ny aulcung indice d'eulx, par où il vous vueille faire prendre,
ny aussy vous en vouloir faire perdre l'espérance;
bien luy sembloit que ceulx, qui estoient le plus près
d'elle, avoient opinyon qu'ayant fally ceste foys au party
de Monseigneur, si, d'avanture, une nouvelle peur de sa
vye ou de perdre son estat ne la contreignoient, elle ne se
maryeroit jamais; et de cella elle pensoit s'en esclarcyr à ce
prochein parlement, sellon les instances que les siens luy
fairoient, ou de leur désigner ung successeur, ou de prendre
ung mary; et que, de deux choses estoit le dict de
Quillegreu bien assuré, l'une, que nul aultre prince y
estoit maintenant en termes, et l'aultre, que la dicte Dame
vouloit et avoit grand plésir d'estre recherchée. Et a adjouxté,
ce qui m'a esté aussy d'ailleurs confirmé, qu'elle,
despuys sa dernière maladye, faisoit prendre meilleure
espérance au comte de Lestre que, six ans auparavant,
elle ne luy en avoit donné; et néantmoins il monstre, de
<span class="pagenum"><a id="Page_440"> 440</a></span>
son costé, qu'il ne s'y attand, et qu'il ne cognoit aulcune
bonne seureté pour luy en ce royaulme, et qu'il cerche infinyement
l'apuy et refuge de Voz Majestez. Il répute l'admiral
Clinton son grand et expécial amy, lequel est aussy tenu,
et pareillement madame l'admiralle sa femme, pour bien
fort inthimes de la Royne, leur Mestresse. Et semble qu'elle
faict aller mestre Milmor, qui sert en sa chambre privée,
accompaigner le dict sieur admiral en France, affin qu'il luy
rapporte mieulx au vray ce dont elle desire estre informée,
de dellà, de toutes les circonstances qui peulvent apartenir
au propos de Mon dict Seigneur le Duc. Sur ce, etc.</p>

<p class="right">Ce <span class="roman">xxvii</span><sup>e</sup> jour d'apvril 1572.</p>

<h2 class="p4 center">CCXLIX<sup>e</sup> DÉPESCHE</h2>

<p class="center">&mdash;du <span class="roman">iiii</span><sup>e</sup> jour de may 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Départ de M<sup>r</sup> Du Croc pour l'Écosse.&mdash;Nouvelle rupture de la négociation
des Pays-Bas.&mdash;Détails sur la négociation tentée en Écosse par les Anglais.&mdash;Conclusion
du traité d'alliance.&mdash;Réjouissances faites à Londres.</p>

<p class="p2 left5 smcap">Au Roy.</p>

<p>Sire, en ung mesmes temps sont partys d'icy le S<sup>r</sup> de
Sueneguen et M<sup>r</sup> Du Croc, l'ung pour se retirer en Flandres,
et l'aultre pour continuer son voyage en Escoce, qui
n'a esté sans que aulcuns ayent assez ouvertement faict leur
effort pour changer cet ordre, à ce que le flamment demeurât
et que le françoys fût envoyé prendre son chemin
par ailleurs; mais enfin, grâces à Dieu, j'ay obtenu ce
qui concernoit Vostre Majesté, en cédant ung peu à l'opinyon
de ceste princesse.</p>

<p>Et voycy comme est advenu au dict S<sup>r</sup> de Sueneguen
<span class="pagenum"><a id="Page_441"> 441</a></span>
qu'ayant baillé troys articles par escript à la dicte Dame:
l'ung, de chasser à bon escient les pirates, affin de faire
cesser les désordres de la mer; l'aultre, de vouloir bien recepvoir
les navyres et marchandises des subjectz du Roy,
son Mestre, ez portz d'Angleterre, et les y laysser entrer
et sortyr librement, sans leur y mettre nul arrest, offrant
le semblable pour les navyres et marchandyses des Angloys
en Hespagne et Flandres; et le troysiesme, de
remettre le commerce entre leurs pays et subjectz, avec
la continuation de l'entrecours, ainsy qu'il estoit auparavant;
et a adjouxté qu'il pleût à la dicte Dame de dire
ouvertement <em>ouy</em> ou <em>non</em> sur ce dessus:&mdash;Elle luy a faict
respondre qu'elle avoit pourveu en si bonne sorte à déchasser
les pirates, et faire qu'ilz n'eussent aulcune retraicte
ny support en ce royaulme, que c'estoit maintenant à son
dict Maistre de les poursuyvre ailleurs, si bon luy sembloit,
pour assurer la navigation de ses subjectz; qu'elle étoit contente
que, pour deux mois, ses ports fussent libres à iceulx
subjectz, en accordant par luy une semblable liberté de ses
portz aux Angloys, et que, ce pendant, ambassadeurs pourroyent
estre mutuellement envoyés, de l'ung à l'aultre
prince, pour vuyder leurz différendz; que, touchant l'entrecours,
il seroit lors advisé comme le continuer, sellon qu'elle
le vouloit de bon cueur, et n'avoit jamais donné occasion
de l'interrompre.&mdash;Sur lesquelles responces ayant icelluy
de Sueneguen demandé à parler à la dicte Dame, elle a
faict semblant de n'avoir trouvé bon qu'il l'eût ainsy
sommée de dire <em>ouy</em> ou <em>non</em>; et comme si en cella il n'eust
assez révéremment uzé en son endroict, elle s'est une foys
excusée de ne le vouloir plus admettre en sa présence,
mais enfin elle l'y a admis. Et il luy a remonstré que
<span class="pagenum"><a id="Page_442"> 442</a></span>
c'estoit bien peu que de deux moys de surcéance, qu'elle
luy accordoit, et que n'ayant charge de les accepter, il
l'yroit rapporter au duc d'Alve avec les aultres bonnes responces
qu'elle luy avoit faictes, si elle trouvoit bon qu'il
l'allât retrouver. Et ne luy en ayant la dicte Dame refuzé
le congé, il est incontinent party.</p>

<p>Au regard de M<sup>r</sup> Du Croc, je confesse qu'il y a heu encores
de la difficulté, car, sur le poinct qu'on nous debvoit
dellivrer son passeport, la dicte Dame nous a mandé que
les S<sup>rs</sup> Drury et Randol luy avoient escript, en grand haste,
que ceulx de Lillebourg estoient prestz d'accorder aux articles
qu'ilz leur avoient proposez, et ne contredisoient
guyères plus à chose qui fût de la vraye substance d'iceulx,
restant toute la difficulté sur la forme de l'assurance, dont
desiroit que son chancellier et milord de Burgley et le
ser Raf Sadeller en devisassent aveques nous, premier
que passer oultre. Ce qui, à la vérité, nous a faict doubter
de quelque changement; mays, après les avoir paciemment
escoutez sur la comprobation des dicts articles, sans que
nous leur y ayons voulu guyères contredire, ny aussi les
aprouver, nous en avons seulement demandé l'extrêt,
avec le sommayre de l'intention de leur Mestresse là
dessus, pour le vous envoyer; et avons continué de demander
le passeport de M<sup>r</sup> Du Croc. Dont ayant obtenu
l'ung et l'aultre, le dict S<sup>r</sup> Du Croc s'est desjà acheminé,
et je vous envoye maintenant icelluy extrêt, sur lequel j'ay
bien comprins, Sire, par le dire de ceulx cy, qu'il reste
encores beaucoup de différend au segond article, en ce
que ceulx du Petit Lith prétandent l'authorité du régent
debvoir estre absolue, sans aulcune limytation; pareillement
sur le quatriesme et cinquiesme, qu'ilz disent que, non
<span class="pagenum"><a id="Page_443"> 443</a></span>
seulement ceulx de Lillebourg, qui sont adversayres, mais
ceulx aussy qui se sont portés neutres, doibvent venir demander
rémission, ainsy qu'ont faict desjà les comtes
d'Arguil, de Cassels et aultres; et elle leur sera concédée,
sans que leur cas passe soubz une simple oblivion; aussy,
sur le sixiesme et huictiesme articles, touchant la forme
du conseil, que ceulx de Lillebourg requièrent que le
nombre y soit mis égal des deux partys, et chacun remis
en la place et reng qu'il y tenoit, quand la Royne sortit de
Loclevin; à quoy ceulx du Petit Lith contredisent, voulans
que cella soit layssé à la disposition du régent; mais, plus
que tout, sur le deuxiesme et troisiesme articles, car le capitaine
Granges offre bien de tenir le chasteau de Lillebourg
pour le jeune Roy, si l'accord succède, mais non
que la charge luy en doibve estre ostée. Et M<sup>r</sup> Du Croc et
moy avons arresté, suyvant les précédentes lettres et instructions
de Vostre Majesté, qu'il procurera, devant toutes
choses, que l'abstinence d'armes soit prinse, et que l'accord
soit différé jusques à tant qu'il vous ayt informé du
tout; et qu'en tout évènement il donra ordre, aultant qu'il
luy sera possible, ès dicts articles contencieux, et encores
au premier et segond, qu'ilz soient conceus et couchés, le
plus sellon vostre intention et sellon la réputation de vostre
couronne que faire se pourra.</p>

<p>Il semble que les principaulx seigneurs du royaulme inclinent
assez à la paix, mais que les petitz, et mesmement
les soldatz, ne la veulent pas, et qu'ils ont failly à tuer les
dicts Drury et Randol, parce qu'ilz la sollicitoient instamment;
et que le capitaine Granges a heu grand différend
avec milord de Sethon, jusques avoyr faict courir et bruller
les terres l'ung de l'aultre, parce qu'il le pressoit de vouloir
<span class="pagenum"><a id="Page_444"> 444</a></span>
recepvoir guarnison d'Espaignolz dans Lillebourg. J'espère
que l'arrivée de M<sup>r</sup> Du Croc par dellà y ramandera
beaucoup les choses.</p>

<p>Cepandant, Sire, la desirée nouvelle de la conclusion du
traicté<a name="FNanchor_24" id="FNanchor_24" href="#Footnote_24" class="fnanchor">[24]</a> est arrivée en ceste court, le <span class="roman">xxviii</span><sup>e</sup> du passé, avec
très grande satisfaction de ceste princesse et des siens, qui
m'en ont faict une fort expresse conjouyssance, le premier
jour de may, que j'ay esté convié d'aller voyr ung bel essay
d'armes, qui s'est faict devant elle à Grenvich; et m'a dict
que les lettres, que ses ambassadeurs luy avoient escriptes
du dict traicté, l'avoient engardée de regarder dedans,
parce qu'elles luy faysoient si clèrement voyr dedans la
bonne volonté et intention de Vostre Majesté, qu'elle n'en
desiroit plus grande obligation ny promesse par escript; et,
puisque Dieu l'avoit rendue si heureuse que d'avoir raporté
son règne à celluy d'ung si grand et si vertueux roy, et
plein de tant de certitude et de vérité, comme est Vostre
Majesté, qu'elle vous demeureroit, toute sa vye, très estroictement
confédérée, et vous rendroit ses successeurs
après elle, si elle pouvoit, et son royaulme, de mesmes
confédérés. Elle m'a continué le desir qu'elle avoit de la
venue de M<sup>r</sup> de Montmorency, et qu'elle faysoit apprester
en dilligence monsieur son admiral, pour vous aller trouver,
et feroit que ses navyres, qui l'iroient passer, atandroient
en la rade de dellà M<sup>r</sup> de Montmorency pour le
porter en ce royaulme. Dont sera bon, Sire, qu'il se prévaille
de ceste commodicté, et que, par le premier, il vous
playse me mander quand, et comment, il vous plait que ce
soit, car je mettray peyne qu'on y corresponde entièrement
de ce costé. Sur ce, etc.</p>

<p class="right">Ce <span class="roman">iv</span><sup>e</sup> jour de may 1572.</p>

<p><span class="pagenum"><a id="Page_445"> 445</a></span></p>

<p class="p2 left5 smcap">A la Royne.</p>

<p>Madame, il semble qu'on avoit préparé ung triomfe à
Grenvich, le premier jour de may, tout exprès pour y solenniser
la nouvelle de la conclusion du traicté, comme si
ceste princesse et les siens vouloient monstrer qu'ilz ont,
par ceste confédération, trouvé le propre repos et seureté
qu'ilz cerchoient en leurs affères. Il s'est présenté, le dict
jour, troys mille soldatz, dont les deux mille estoient corselletz
et les mille arquebuziers, en fort bon équipage, et
beaucoup de la jeunesse de la court dedans le parc du dict
Grenvich, en une campagne raze, au pied d'une mothe, où
la troupe s'estant séparée en deux, avec six pièces de campagnes,
de chacun costé, il a esté ataché une fort brave
escarmouche par les harquebuziers, qui a duré fort longtemps;
et puis les deux bataillons sont venus jusques à donner
furieusement l'ung dans l'aultre, faisantz cependant les
arquebusiers et l'artillerie si grande dilligence de tirer,
qu'il n'a esté rien obmis de ce qui se peut représanter en
une journée et en ung faict d'armes, et le tout fort bien
conduict par aulcuns capitaines qui sont en bonne estime
par deçà.</p>

<p>Et sur la fin, milord de Burgley s'est approché là où
la Royne, sa Mestresse, estoit et, en s'adressant à moy
qui estois auprès d'elle, m'a dict, tout hault, que de l'acquest
que j'avoys faict des forces de ce royaulme à Voz
Majestez Très Chrestiennes par le traicté de la ligue, je
pouvois voyr quel en estoit l'eschantillon. A quoy la dicte
Dame a adjouxté que Dieu avoit donné de si bonnes forces
à ceste couronne que, si elles n'estoient pour faire peur à
ses voysins, qu'elles estoient aulmoins pour se garder d'en
<span class="pagenum"><a id="Page_446"> 446</a></span>
avoyr d'eux, et que toutes estoient au service de Voz Majestez;
et n'y avoit nul homme de bien en son royaulme
qu'elle ne désadvouât, s'il ne se monstroit dorsenavant
très dévot et fort affectionné à vostre grandeur.</p>

<p>Je n'ay obmis aulcune bonne parolle, dont je me soys
peu adviser pour luy gratiffier les siennes bonnes, que je
ne la luy aye dicte; mais, parce que cella seroit long, je
me déporteray d'en toucher rien icy, seulement je adjouxteray
qu'il me semble que la dicte Dame se confirme, de
jour en jour, davantaige en vostre amityé, et que je fay
tout ce que je puis pour l'y entretenir.</p>

<p>Le comte de Lestre et milord de Burgley cellèbrent en
plusieurs bonnes sortes ceste confédération, et monstrent
qu'il en procèdera de grandes utilités en général; et, quand
au particullier, ilz diffèrent de m'en vouloir parler, jusques
à la venue de M<sup>r</sup> de Montmorency; auquel le dict sieur comte
a fort magniffiquement faict préparer sa mayson de ceste
ville pour l'y loger, et pour y loger M<sup>r</sup> de Foix; et dict que
n'ayant, ceste foix, peu obtenir le congé d'aller devers
Voz Majestez, qu'il espère, en toutes sortes, de l'impétrer,
quand la Royne, vostre belle fille, sera accouchée;
et qu'il ne veult, tout le reste de sa vye, travailler en aultre
chose que d'entretenir, en tout ce qu'il pourra, la
Royne, sa Mestresse, et ce royaulme, en parfaicte amityé
et intelligence avec Voz Majestez et la France. Sur
ce, etc.</p>

<p class="right">Ce <span class="roman">iv</span><sup>e</sup> jour de may 1572.</p>

<p><span class="pagenum"><a id="Page_447"> 447</a></span></p>

<h2 class="p4 center">CCL<sup>e</sup> DÉPESCHE</h2>

<p class="center">&mdash;du <span class="roman">xiii</span><sup>e</sup> jour de may 1572.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">Réception du treité.&mdash;Audience.&mdash;<em>Lettre secrète à la reine-mère</em>. Négociation
du mariage du duc d'Alençon.&mdash;<em>Mémoire</em>. Détails de l'audience.&mdash;Remise
du traité à la reine.&mdash;Discussion sur l'un des articles concernant l'Écosse.&mdash;Insistance
de l'ambassadeur pour que Leicester soit envoyé en France.&mdash;Excuse
donnée par la reine.&mdash;Bon accueil réservé à M<sup>r</sup> de Montmorenci.&mdash;Avis
donné par l'ambassadeur, au nom du roi, des projets du roi d'Espagne
contre l'Angleterre.&mdash;Confidences d'Élisabeth à ce sujet.&mdash;Nouvelles
d'Écosse.</p>

<p class="p2 left5 smcap">Au Roy.</p>

<p>Sire, estant le S<sup>r</sup> Cavalcanty arrivé à Grenvich le quatriesme
de ce moys, il y a séjourné, tout ce jour et le
lendemein, pour avoir moyen de bayser la mein à la Royne
d'Angleterre, vers laquelle il m'a assuré qu'il avoit faict
de très bons offices; et ne luy avoit semblé, parmy les
propos qu'il luy avoit tenus, qu'il luy deût tayre le pourtraict:
dont en a depuis uzé comme il a cogneu estre expédiant.
Et mon secrettère est arrivé le mesme jour, avec
la coppie du traicté et avec les lettres et mémoyres, qu'il
vous a pleu m'escripre du <span class="roman">xix</span><sup>e</sup>, <span class="roman">xx</span><sup>e</sup> et <span class="roman">xxii</span><sup>e</sup> du passé, sur
lesquelles j'ay incontinent envoyé demander audience;
mays, parce que ce a esté sur le poinct que la dicte Dame
vouloit partyr de Grenvich pour venir en ceste ville commancer
son parlement, elle m'a pryé de vouloir avoir ung
peu de pacience pour ung jour ou deux. Et ainsy je n'ay
esté jusques à mècredy dernier parler à elle: qui l'ay
trouvée en sa mayson de S<sup>t</sup> Jammes au bout du parc de
Ouestmenster; où, après luy avoyr faict, de la part de
Voz Majestez, et de tous ceulx de vostre couronne la conjouyssance
<span class="pagenum"><a id="Page_448"> 448</a></span>
de la conclusion du traicté; et que je luy ay
heu présenté la lettre que Vostre Majesté luy avoit envoyée,
escripte et signée de vostre propre mein, toute ouverte;
et débatu fort amplement le poinct du <span class="roman">xxxvi</span><sup>e</sup> article du
dict traicté; et puis percisté, aultant qu'il m'a esté possible,
qu'elle vous voulût envoyer M<sup>r</sup> le comte de Lestre;
je suis venu à luy parler de l'advis que, par l'aultre dépesche,
du <span class="roman">xxv</span><sup>e</sup> du dict moys, Vostre Majesté me commandoit
de luy dire.</p>

<p>Qui ont esté tous propos, desquelz elle a prins une singullière
satisfaction en elle mesmes, et qui luy ont faict
estimer (voyant les choses procéder à tant de vrays signes
de vostre droicte intention vers elle) qu'elle avoit proprement
trouvé le port de seureté et le vray refuge qu'elle
cerchoit en ses affères. Et de tant, Sire, que des propos
que je luy ay tenus, et de ceulx qu'elle m'a respondus,
et de la résolution que j'ay prins avec elle et avec les seigneurs
de son conseil, tant sur ce que dessus que sur le
voyage des seigneurs que Voz Majestez proposent d'envoyer
mutuellement l'ung vers l'aultre, ensemble de toutes
aultres nouvelles d'icy, j'en ay baillé ample instruction au
S<sup>r</sup> de Vassal, présent pourteur, je vous supplieray très
humblement, Sire, de le vouloir ouyr, et de trouver bon
que je descharge d'aultant la présente. Sur ce, etc.</p>

<p class="right">Ce <span class="roman">xiii</span><sup>e</sup> jour de may 1572.</p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, par plusieurs et divers moyens j'ay essayé
comme je pourrois tirer du comte de Lestre et de milord
de Burgley quelque notice de l'intention que ceste princesse
<span class="pagenum"><a id="Page_449"> 449</a></span>
peut avoyr au mariage de Monseigneur le Duc, et
ilz m'ont assez signiffié qu'ilz y ont, de leur part, une fort
singullière affection; et m'ont encores touché aulcunes particullarités,
semblables à celles que les ambassadeurs vous
ont dictes de dellà, pour me monstrer que la dicte Dame
ne le rejette pas, et que ny elle ny eulx ne veulent qu'on
en délaysse le propos, mays ilz ne s'advancent pour cella
d'ung seul mot qui ayt de quoy y fonder une bonne espérance.
Dont, pour les faire eslargir davantaige, je leur ay
dict que je me trouvois en grande perplexité comme vous
debvoir maintenant escripre de ce faict sur la venue de
M<sup>r</sup> de Montmorency, et si je persuaderois Voz Majestez,
ou bien les dissuaderois, de luy donner charge d'en parler
à la dicte Dame; car ne me sembloit estre de la dignité
d'elle qu'on luy ouvrît ung tel propos, si elle ne l'avoit
agréable, et encores moins de l'honneur du Roy de le luy
faire proposer, s'il en debvoit raporter une maulvaise responce.
Dont les supplioys de me donner advis comme m'y
gouverner, sellon que Voz Majestez m'avoient commandé
d'y procéder tousjours, ainsy qu'ilz me le conseilleroient;
ce que je leur ay dict, à part l'ung de l'aultre. Et tous
deux m'ont rendu une mesmes responce: c'est que nul,
soubz le ciel, estoit plus propre que M<sup>r</sup> de Montmorency
pour bien acheminer ce propos, et qu'en toutes sortes Voz
Majestez Très Chrestiennes luy debvoient donner charge
qu'il en parlât à la dicte Dame, s'il trouvoit que les choses
y fussent bien disposées, en quoy ilz s'exhiberoient
ministres très oportuns premièrement vers elle, pour la
persuader de le bien recepvoir, et puis vers luy, pour l'advertyr
en quel temps et lieu, et par quelz argumentz il
debvroit procéder; et que tout ce fait debvoit estre entièrement
<span class="pagenum"><a id="Page_450"> 450</a></span>
remis jusques à sa venue. Dont j'estime, Madame,
qu'il est expédiant de cheminer en cella par les addresses
qu'ilz nous monstrent, et que mon dict sieur de Montmorency,
sur ce qui en a esté desjà pourparlé, et sur l'advancement
que la présence du pourtraict y aura peu adjouxter,
y mette non seulement ung bon fondement, mais
qu'il en raporte à Vostre Majesté, quant il s'en retournera,
toute la conclusion de ce qui s'en doibt espérer. Sur
ce, etc.</p>

<p class="right">Ce <span class="roman">xiii</span><sup>e</sup> jour de may 1572.</p>

<p class="p2 center small">INSTRUCTION DES CHOSES</p>

<div class="p2 font90">
<p class="center">Dont le S<sup>r</sup> de Vassal, suyvant la présente dépesche, aura à informer Leurs
Majestez:</p>

<p>Que, le <span class="roman">viii</span><sup>e</sup> de ce moys, je suys allé trouver la Royne d'Angleterre
à S<sup>t</sup> Jemmes, et luy ay dict que le Roy avoit voulu donner lieu
à ses ambassadeurs de luy pouvoir mander la première nouvelle de
la conclusion du traicté, avant me commander de luy en rien dire;
et que j'avoys bien cognu qu'ilz avoient honnorablement faict leur
debvoir de luy représanter combien Leurs Majestez Très Chrestiennes
y avoient procédé sincèrement, et nettement, et avec abondance
d'amytié et de bienveillance vers elle;</p>

<p>Que maintenant j'avoys à luy dire, de la part de Leurs dictes Majestez,
et de toutz ceulx de leur couronne, qu'ilz se conjouyssoient
infinyement avec elle de la dicte conclusion du traicté, et que le Roy
la prioit de croyre qu'il le luy confirmoit et le luy ratiffioit de cueur
et de vraye affection, trop plus que nulle aultre obligation ne le
sçauroit porter par escript, pour luy demeurer, de toutz ses moyens
et forces, à jamais bon allié et perpétuel confédéré, comme avec
celle de qui il honnoroit et révéroit plus la grandeur, et de laquelle
il prisoit aultant les excellantes qualités que de nulle aultre princesse
qui fût en tout le monde; et qu'il la prioit de faire estat de luy, et de
pouvoir dorsenavant jouyr de tout ce qui estoit en sa puissance, et
de toutes les commodités de son royaulme, comme de chose qui estoit
en sa disposition; et qu'en somme elle estimât, par ceste confédération,
d'avoir accreu sa grandeur d'aultant que celle du Roy, et
de sa couronne, et de toute la France, y pouvoient adjouxter;</p>

<p>Que la dicte Dame, avec ung incroyable plésir, m'avoit respondu
<span class="pagenum"><a id="Page_451"> 451</a></span>
que son obligation estoit aujourdhuy si grande envers Leurs dictes
Majestez, que, pour ne leur pouvoir par parolle rendre ung seul
des infinys mercyementz qu'elle leur en debvoit, qu'elle les réservoit
tous dans son cueur, pour, en lieu de ce, leur offrir, avec effect,
son moyen et sa puissance, et tout ce qui dépendoit de sa couronne
pour les en servir, sans excuse quelconque, toutes les foys qu'il leur
pléroit le commander; et qu'elle supplioit le Roy de croyre que,
puisqu'il luy avoit pleu de la prendre en sa confédération, qu'elle y
persévèreroit à jamais, et ne s'en déporteroit pour péril qui peût advenir
à sa propre vye, ny à son estat, comme celle qui s'estimoit estre
confédérée avec le plus entier et plus droict, et le plus homme de
bien, ainsy l'a elle dict, qui soit entre tous les princes qui règnent
sur la terre.</p>

<p>Et luy ayant présenté toute ouverte la lettre que le Roy luy envoyoit
touchant la cause de la religion, elle l'a lue incontinent avec
affection, et m'a dict qu'elle cognoissoit très bien que le Roy, son
bon frère, l'avoit escripte et signée de sa mein, et qu'elle satisfaysoit,
trop plus que sufisemment, à la déclaration de son intention en
cest endroict; dont m'en bailleroit une semblable de sa mein, en la
forme que je la luy demandois, affin de l'envoyer à Sa Majesté Très
Chrestienne.</p>

<p>Mais, touchant l'aultre lettre, que je luy ay demandée sur l'interprétation
du <span class="roman">xxxvi</span><sup>e</sup> article du traicté, après qu'elle a heu, mot à mot,
leu le mémoyre en françoys, et la substance de la lettre en latin, qui
m'en avoient esté mandés, elle a fort aygrement débatu l'affayre, jugeant
que par là l'on la vouloit contreindre de s'adresser à la Royne
d'Escoce pour la poursuyte des angloys rebelles qui se retireroient
en Escoce; et est retournée aux mesmes raysons qui m'avoient auparavant
esté alléguées, car je leur avoys fort débatu et contredict le dict
article; et enfin m'a dict qu'elle n'entendoit procéder en cest endroict,
sinon jouxte la teneur des traictés d'entre l'Angleterre et
l'Escoce, qui ne portoient qu'elle deût adresser ses sommations et
réquisitions aux particulliers, ains au prince du pays, ou à celluy qui
exerceroit l'authorité en son nom; et que, de donner advertissement
au Roy de son entreprinse, premier que d'aller poursuyvre par armes
ses rebelles, qui se retireroient par dellà, qu'elle espéroit bien
de le faire aulcunement, durant leur bonne confédération, mais
de s'y obliger par lettre ny promesse, qu'elle ne le pouvoit ny debvoit
faire. Ce que ayant, au partir de la dicte Dame, débatu encores
plus amplement avec sept des seigneurs de son conseil, j'ay enfin
<span class="pagenum"><a id="Page_452"> 452</a></span>
obtenu qu'il me sera baillé l'extrêt de l'article, d'entre l'Angleterre et
l'Escoce, qui concerne ce faict, affin de l'envoyer au Roy pour voyr
s'il le contantera; et que si, après, il y reste quelque difficulté,
qu'elle sera vuydée à la venue de messieurs les depputés du Roy. Et
semble bien que, de tant que l'article du nouveau traicté se réfère
à debvoir procéder en cecy, sellon les anciens traictés d'entre les
deux royaulmes, qu'on n'accordera jamais qu'il en soit rien changé;
et les Escouçoys mesmes, quand l'on l'auroit bien advisé aultrement,
ne le vouldroient consentyr.</p>

<p>Après ce dessus, j'ay dict à la dicte Dame que ce, où je me trouvois
le plus empesché, de toute la dépesche que j'avois dernièrement
reçue de France, estoit la persévérance en quoy je voyois que le
Roy continuoit de la pryer qu'elle luy voulût envoyer M<sup>r</sup> le comte
de Lestre; et qu'il monstroit bien qu'il demeuroit en suspens de
beaucoup de choses d'entre Leurs deux Majestez, et non si bien
édiffié de plusieurs aultres comme il espéroit de l'estre par le dict
sieur comte, mieulx que par nul aultre, si elle trouvoit bon qu'il
l'allât trouver; et que je ne luy pouvois dire, de ce que le Roy m'en
escripvoit, sinon qu'il s'attandoit de le voyr, et de l'honnorer, et bien
traicter, pour l'amour d'elle, et de luy signiffier par luy quel il aura
à estre et tous ceulx de sa couronne, toute leur vye, vers la dicte
Dame, et comprendre aussi de luy quelle ilz la trouveront debvoir
estre vers eulx; qu'elle m'avoit bien dict plusieurs occasions et
plusieurs légytimes excuses là dessus, pour les mander au Roy,
ce que j'avoys fort fidellement faict, mais aussy me luy avoit elle
faict escripre que, s'il ne se pouvoit contanter sinon que le dict sieur
comte fît le voyage, qu'elle l'en satisferoit; et de tant qu'il y percistoit,
et s'aprochoit vers Paris, affin que le dict voyage fût tant
plus court, qui ne seroit que de vingt ou de <span class="roman">xxv</span> jours, au plus
long, que je la suppliois de vouloir donner congé au dict sieur comte
de le faire.</p>

<p>La dicte Dame soubdein m'a respondu qu'elle ne pouvoit sinon
avoyr une fort grande obligation au Roy pour ce sien bon desir, lequel
elle voyoit bien que tendoit du tout à vouloir establir une très
ferme et mutuelle confience entre eulx, mais le supplioit très affectueusement
qu'il se voulût contanter que cella se fît ceste foys, pour
le costé d'elle, par monsieur son amiral, lequel ayant esté faict comte
de Lincoln estoit, à ceste heure, le premier homme de son royaulme,
et tant bien affectionné à la confédération d'entre ces deux couronnes,
et encores si bien informé des plus privées intentions qu'elle
<span class="pagenum"><a id="Page_453"> 453</a></span>
heût en son cueur, que le comte de Lestre ne sçauroit estre plus
propre à ceste charge que luy, qui, d'abondant, avoit desjà tant
advancé son apprest et s'estoit mis en telle despence qu'on luy feroit
grand tort de révoquer sa commission; et que le comte de Lestre et
milord de Burgley luy faysoient infinyement besoing pour ce parlement
qui debvoit commancer le lendemein; et aussy, qu'estant icy
M<sup>r</sup> de Montmorency, lequel elle attandoit en grande dévotion, c'estoient
ces deux là qui avoient à la conseiller de toutes les choses
dont elle auroit à luy satisfaire; et que le Roy, encor que M<sup>r</sup> de
Montmorency fût absent, ne se trouveroit despourveu de bon conseil
à l'arrivée de son dict amiral, ayant toutjour la Royne, sa mère, et
Monsieur, et plusieurs aultres fort expéciaux conseillers près de luy.</p>

<p>Et sur toutes mes réplicques, qui n'ont esté petites, elle m'a toutjour
si fermement oposé le besoing qu'elle avoit de ses dicts deux conseillers
pour ses présens affayres, que je n'ay peu rien gaigner. Et,
pour n'estre pas trop contredisant, après luy avoir dict que je mettrois
peyne de faire prendre au Roy en bonne part ses excuses, la dicte
Dame et les seigneurs de son dict conseil ont arresté que le dict sieur
admiral partira d'icy le lendemein de la Pantecouste, pour passer le
dernier de ce moys, avec toute sa compagnye, à Callays ou à Boulogne;
et que, s'il playst au Roy que M<sup>r</sup> de Montmorency se trouve
lors au dict lieu, il se pourra servir de la commodicté des mesmes
navyres angloys qui l'auront porté de dellà, desirantz que je les
puysse promptement advertyr de l'intention du Roy là dessus, affin
que, sellon icelle, ilz puissent régler le dict voyage et pourvoir à la
réception qu'ilz dellibèrent faire fort grande et honnorable à M<sup>r</sup> de
Montmorency.</p>

<p>Sur la fin de l'audience, j'ay pryé la dicte Dame qu'elle me voulût,
comme aultrefoys, donner parolle de ne réveller d'où luy seroit
venu ung advis, lequel le Roy m'avoit mandé qu'aussytost que j'aurois
veu sa lettre je ne fallisse de l'aller porter à la dicte Dame. A quoy
elle m'a dict qu'elle me donnoit parolle et promettoit au Roy d'uzer
de tous ses advertissementz ainsy qu'il l'ordonneroit, sans en rien
oultrepasser; dont luy ayant leu fort distinctement la lettre, laquelle
est du <span class="roman">xxv</span><sup>e</sup> du passé, elle m'a soubdein respondu qu'elle esprouvoit
maintenant, par la conjecture d'aultres advis qui luy estoient venus
d'ailleurs, lesquelz se raportoient à cestuy cy, que le Roy avoit véritablement
soing d'elle et de ses affères, et qu'il n'y avoit rien de
feinct ny de simulé en ce qu'il luy en mandoit; car, deux moys a,
elle avoit surprins ung pacquet que la comtesse de Northombelland
<span class="pagenum"><a id="Page_454"> 454</a></span>
envoyoit au comte son mary, qui est prisonnier en Escoce, par lequel
elle l'assuroit que bientost se dresseroit une si brave entreprinse
en Angleterre pour sa liberté, et pour la restitution de ceulx qui en
estoient fuytifz, et pour le restablissement de la religion catholicque,
qu'elle espéroit que luy et elle se reverroient en brief en leur estat
trop plus grandz et plus heureux qu'ilz n'y avoient jamais esté, et
que cella s'accompliroit dans le moys de may, à la venue du duc de
Medina Celi; dont le duc d'Alve avoit desjà dellivré aulx angloys de
ceste entreprinse, qui estoient à Malignes, vingt mille escus, et qu'il
réservoit de bailler argent aulx aultres qui estoient à Lovein et aultres
villes des Pays Bas, quand l'embarquement se feroit; et que,
despuys huict jours, il avoit esté surprins ung aultre pacquet qui
confirmoit ce dessus, et dans icelluy avoit esté trouvé l'extrêt des
propres lettres du Roy d'Espaigne et de celles du dict duc, ensemble
aulcunes dellibérations du conseil d'Espaigne là dessus; et que, grâces
à Dieu, elle y avoit si bien pourveu qu'elle n'en estoit plus en
peyne, et qu'en lieu de la liberté que le comte de Northombelland se
promettoit, il debvoit, sur l'heure mesmes que nous en parlions,
estre dellivré à milord d'Housdon à Barvic, et qu'il ne tenoit qu'à
elle que ce double duc d'Alve, ainsy l'a elle nommé, ne fût racourcy
au petit pied, et que beaucoup de dommage ne vînt à son Maistre à
cause de luy, si elle le vouloit; mais que Dieu luy estoit tesmoing
qu'elle ne procuroit ny avoit jamais procuré de nuyre à ses voysins,
et qu'encores, ce qu'elle avoit faict au Hâvre de Grâce, elle le pouvoit
en bonne conscience justiffier de ne l'avoir jamais entreprins que
pour une maulvayse response qu'on luy avoit faicte de Callays; et
que, puisqu'on la recerchoit maintenant si fort, elle laysseroit aller
beaucoup de choses qui, possible, n'eussent passé, bien qu'elle
me vouloit dire que le duc d'Alve, voyant l'estat de ses affaires,
avoit, despuis huict jours, mandé en Hespaigne qu'on se départît de
toutes les entreprinses qu'on avoit projectées sur l'Angleterre et
l'Yrlande, et avoit faict dyre à elle qu'il estoit prest d'entendre à toutes
les honnestes condicions qu'elle mesmes jugeroit estre expédiantes
pour confirmer les bons traictés et anciennes confédérations
qu'elle avoit avec le Roy, son Maistre; me priant de faire entendre
tout ce dessus au Roy, avec ung mercyement qu'elle luy faisoit bien
fort humble, si ainsy se debvoit dyre, et très cordial pour ceste tant
singullière signification de bienvueillance qu'il luy avoit maintenant
monstrée; et qu'elle se dellibéroit de luy en rendre toutes pareilles
en tout ce que, pour sa grandeur et repos, elle le pourroit jamais faire.</p>

<p><span class="pagenum"><a id="Page_455"> 455</a></span>
Et, sur ce propos, j'ay bien sceu qu'il a esté proposé en ce conseil
s'il seroit bon d'ayder ouvertement et porter faveur à ceulx de
Fleximgues, attendu les maulvès déportemens du dict duc d'Alve
contre ce royaulme, et aussy que c'est une ville très commode pour
y establir ung commerce, beaucoup plus que n'est Embourg; mays
il a esté conclud qu'on n'atemptera, pour encores, chose quelconque
à Fleximgues, ny ailleurs au Pays Bas, qui ait apparence d'estre contre
le Roy d'Espaigne, et seulement on permettra aux wuallons, qui
sont icy, qu'ilz puissent retourner en leur pays, avec tel équipage
qu'ilz le pourront recouvrer en ce royaulme, pour leur argent. Vray
est que, s'il descend nul soldat hespagnol ou aultre subject du Roy
d'Espaigne, en armes, en Yrlande ou en Escoce, ou en ce royaulme,
que la Royne d'Angleterre prendra ouvertement en sa protection
ceulx de Fleximgues.</p>

<p>Il semble que les choses d'Escoce sont en pires termes d'accord
qu'elles n'ont encores esté, ayant naguyères ceulx des deux partys faict
des entreprinses les ungs sur les aultres, dont y a heu des prisonniers
qui ont esté incontinent pendus de chacun costé; et le comte de Mar
a faict mettre en prison un de ses plus expéciaulx amys, nommé Archibal
Douglas, à cause de souspeçon, et dict on qu'il l'a trouvé
saysy d'aulcunes lettres de ceulx de Lillebourg et d'aucunes coppies
d'aultres lettres du duc d'Alve: dont ne fault doubter que M<sup>r</sup> Du
Croc ne trouve de quoy bien s'employer par dellà. Mais, de tant que
j'entendz que ceulx de Lillebourg sont bien à l'estroict, et ont nécessité
de beaucoup de choses, il seroit bon que M<sup>r</sup> de Flemy y passât,
avec l'argent qui luy a esté baillé, sans aultres forces que les <span class="roman">xxv</span> ou <span class="roman">xxx</span>
siens serviteurs, que j'ay dict à la Royne d'Angleterre qu'il pourroit
mener avecques luy; mesmes que j'ay advis que milord Herys
et milord de Maxouel se sont rengez du costé de ceulx du Petit Lith.</p>

<p class="p2">Despuis ce dessus, le vieux capitaine Cauberon est arrivé d'Escoce,
lequel confirme le contenu du précédant article, et bientôt il
en yra compter des nouvelles au Roy.</p>

<p class="p2">Encores despuis, je viens d'entendre qu'il est venu advertissement
à ceulx cy que neuf grandz navyres de guerre, hespagnolz, chargés
de soldatz et de monitions de guerre, ont comparu en la coste d'Yrlande
et d'Escoce, de quoy l'allarme n'est petite en ceste court.</p>

<p>Quand il a esté question de me bailler la lettre, qui doibt estre envoyée
au Roy, escripte et signée de la mein de ceste princesse, voyant
<span class="pagenum"><a id="Page_456"> 456</a></span>
qu'on y avoit changé quelque chose en la narrative, j'en ay seulement
voulu retenir une copie, laquelle j'envoye présentement au Roy pour
voyr s'il s'en contantera, et ay retiré celle de Sa Majesté jusques à ce
que celle de la dicte Dame me sera dellivrée.</p>
</div>

<h2 class="p4 center">CCLI<sup>e</sup> DÉPESCHE</h2>

<p class="center">&mdash;du <span class="roman">xix</span><sup>e</sup> jour de may 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">Ouverture du parlement.&mdash;Commission désignée pour décider du sort du
duc de Norfolk et de Marie Stuart.&mdash;La guerre civile rallumée en Écosse.&mdash;Négociation
des Pays-Bas; accord sur les deniers et marchandises.&mdash;Sursis
à la négociation du traité de commerce entre la France et l'Angleterre.&mdash;Maladie
du comte de Lincoln.</p>

<p class="p2 left5 smcap">Au Roy.</p>

<p>Sire, à la pluspart de la dépesche de Vostre Majesté du
<span class="roman">ii</span><sup>e</sup> de ce moys, laquelle j'ay receue le <span class="roman">xiiii</span><sup>e</sup>, j'espère qu'il
y sera desjà assez satisfaict par la mienne du <span class="roman">xiii</span><sup>e</sup>, que je
vous ay envoyée par le S<sup>r</sup> de Vassal; et, s'il y reste quelque
chose, je y respondray plus amplement, après que j'auray
parlé à la Royne d'Angleterre; laquelle est maintenant
si occupée, ensemble tous ceulx de son conseil, en tout
leur parlement, qu'elle est bien ayse qu'on ne la divertisse
à nul aultre affaire jusques à ce que celluy là soit achevé,
sellon qu'elle en sollicite très instemment l'expédition, et
presse, le plus qu'il luy est possible, d'en voyr bientost la
fin. J'entendz qu'il a esté député vingt et ung principaulx
personnages de la première chambre du dict parlement,
(sçavoir: sept évesques, sept comtes, et sept barons), et
quarante deux de la segonde, (quatorze chevaliers, quatorze
escuyers et quatorze bourgoys) pour déterminer de toutes
les choses qui s'i proposeront; et qu'à ceulx là a esté desjà
<span class="pagenum"><a id="Page_457"> 457</a></span>
mis entre meins le faict du duc de Norfolc et de la Royne
d'Escoce.</p>

<p>J'ay mis peyne, aultant qu'il m'a esté possible, au nom
de Vostre Majesté, d'aller au devant vers ceulx qui y ont
quelque authorité pour les persuader de ne debvoir estre
faict aulcung acte contre la personne ny contre la réputation
de la Royne d'Escoce, ny contre le tiltre qu'elle prétend à
la succession de ceste couronne; dont je ne sçay encores
ce qui en adviendra, mais je creins assez qu'on face tout
le pis qu'on pourra contre elle.</p>

<p>L'on s'est de rechef batu en Escoce, et y sont les deux
partys plus aulx armes que jamais, et la ville de Lillebourg
fort pressée de vivres. L'on dict que le duc de Chastelleraut
est après à capituler de sa retraicte en France. J'espère
que l'arrivée de M<sup>r</sup> Du Croc par dellà y réduyra les choses
à quelque modération, et je mettray peyne de luy faire
tenir vostre pacquet le plus tost qu'il me sera possible, affin
qu'il y puysse mieulx suyvre vostre intention et commandement.</p>

<p>Au regard du différent que ceulx cy ont avec les Pays
Bas, il est desjà accordé touchant les deniers, en la façon
qui s'ensuit: que, d'envyron troys centz mille escus qui
appartiennent aulx Gènevoys et Lucoys, ilz en feront encores
prest pour ung an, et sans aulcung intérest, à la
Royne d'Angleterre, et elle leur fera obliger la chambre
de Londres de les leur payer au bout du terme, de quoy
ilz sont si contantz qu'ilz gratiffient de cinquante mille escus
ceulx qui leur ont moyenné ce bon accord; et le reste des
dicts deniers, qui sont envyron cent cinquante mille escus, de
tant qu'ilz appartiennent aulx subjectz du Roy d'Espaigne,
ilz demeureront icy pour en rembourcer les Angloys du pris
<span class="pagenum"><a id="Page_458"> 458</a></span>
de leurs marchandises qui ont esté arrestées et vendues en
Flandres et en Hespagne, au cas que celles des dicts subjectz
du Roy d'Espagne n'y puissent satisfaire; lesquelles
on continue de les vendre encore tous les jours au plus
offrant, sinon seulement les laynes qui sont réservées à
estre dellivrées aulx propriétayres pour ung pris qu'ilz
fourniront promptement, mais ilz y saulvent ung tiers et
quasy la moittié de ce qu'elles vallent, qui n'est sans qu'ilz
gratiffient aussy de quelque bonne somme ceulx qui s'en
sont meslés. Et croy que, sans les troubles de Flandres,
les dictes laynes fussent desjà dellivrées aulx marchandz
hespagnolz qui sont à Bruges, mais je prévoy qu'il faudra
qu'elles aillent toutes en France.</p>

<p>J'ay pressé milord de Burgley de vouloir donner quelque
commancement à la commission que Vostre Majesté
m'a envoyée pour l'establissement du commerce, mais il
m'a pryé d'avoyr patience jusques après le parlement; car,
durant icelluy, il n'y sçauroit entendre. Et cepandant les
marchandz dressent leurs remonstrances, et les articles
qu'ilz dellibèrent proposer pour ce faict, lequel ne sera
long, quand une foys l'on aura commancé d'y vacquer.</p>

<p>Monsieur l'admiral d'Angleterre a heu quelques accès
de fiebvre, en façon que la Royne, sa Mestresse, doubtant
de sa santé, avoit une foys mis en dellibération de faire
hastivement préparer ung aultre milord pour aller devers
Vostre Majesté, affin qu'il n'y heût manquement de son
costé; mais le dict sieur amiral m'a mandé qu'il avoit si
grand desir de parachever ce voyage, et de faire quelque
notable service entre Voz Majestez Très Chrestiennes et la
Majesté de la Royne, sa Mestresse, que pour nul empeschement,
s'il n'estoit bien extrême, il ne demeureroit; et
<span class="pagenum"><a id="Page_459"> 459</a></span>
ainsy il persévère de vouloir partir d'icy le lendemein de la
Pantecoste, ou plus tost, et de passer la mer le dernier de
ce moys, sinon que me mandiez que je le retarde.</p>

<p>Ceste princesse n'a ozé loger à Ouesmenster à cause
de quelque souspeçon de peste; dont s'en retournera, dans
cinq ou six jours, à Grenvich, y attandre M<sup>r</sup> de Montmorency,
estant la mayson de S<sup>r</sup> Jemmes, où elle est à présent,
trop petite pour l'y recepvoir; et j'entendz qu'elle le fera
loger dans le chasteau. Sur ce, etc.</p>

<p class="right">Ce <span class="roman">xix</span><sup>e</sup> jour de mai 1572.</p>

<h2>CCLII<sup>e</sup> DÉPESCHE</h2>

<p class="center">&mdash;du <span class="roman">xxiiii</span><sup>e</sup> jour de may 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">Apprêts de départ du comte de Lincoln.&mdash;Préparatifs faits pour recevoir
M<sup>r</sup> de Montmorenci.&mdash;Crainte que le parlement ne veuille priver Marie
Stuart de ses droits à la succession d'Angleterre.&mdash;Affaires d'Écosse.&mdash;Nouvelles
de France; confiance des protestans.&mdash;Résolution de plusieurs
anglais de passer à Flessingue pour combattre le duc d'Albe.&mdash;<em>Lettre secrète
à la reine-mère</em>. Négociation du mariage du duc d'Alençon.</p>

<p class="p2 left5 smcap">Au Roy.</p>

<p>Sire, le trein de M<sup>r</sup> le comte de Lincoln a commancé,
dez jeudy dernier, <span class="roman">xxii</span><sup>e</sup> de ce moys, de s'acheminer à Douvre,
pour passer dellà, et luy partira après demein, <span class="roman">xxvi</span><sup>e</sup>,
en dellibération de descendre à Boulogne, le dernier du
moys, sans fallyr; sa troupe est ung peu plus grande qu'il
ne cuydoit, et pourra estre d'environ deux centz chevaulx.
Il semble que la Royne d'Angleterre laysse sa première
opinyon de retourner à Grenvich, et qu'elle yra à Hamptoncourt
pour plus honnorablement recepvoir M<sup>r</sup> de Montmorency
et messieurs voz depputés. Elle ne veult permettre
<span class="pagenum"><a id="Page_460"> 460</a></span>
que M<sup>r</sup> le comte de Lestre soit leur hoste en ceste ville,
ains elle leur a faict dresser une de ses maysons, nommée
de <em>Sommerset Place</em>, qui est fort belle et ample, et l'a
faicte garnyr de ses meubles; mais le dict sieur comte ne
laysse, pour cella, de faire préparer la sienne pour y festoyer
la compagnie; et monstre, toute ceste court, d'estre
fort disposée de bien recepvoir et caresser les françoys.</p>

<p>Toutes les dellibérations du parlement, qui se tient maintenant
icy, sont encores en suspens; et, parce que je creins
qu'on y veuille faire des décretz contre la Royne d'Escoce,
j'ay desjà remonstré à des principaulx de l'assemblée que
cella ne pourroit bien sonner pour la réputation de Vostre
Majesté, et dissouldroit plustost que n'estreindroit quelcun
des neudz de la bonne amityé qui est encommancée; et
qu'il estoit trop meilleur et plus honnorable pour la Royne
d'Angleterre qu'elle obtînt par ses Estats la faculté d'eslire
ung successeur, que non pas de faire priver maintenant la
Royne d'Escoce du tiltre de la succession, ny ordonner
rien de mal contre elle. Sur quoy m'a esté despuis respondu
que la dicte Royne d'Angleterre vous vouloit porter
tant de respect que, si elle sçavoit, à bon esciant, que vous
deussiez estre offancé pour quelque chose de la Royne
d'Escoce, qu'elle n'auroit garde de permettre qu'on y
touchât. Je ne sçay encores ce qui en sera.</p>

<p>J'ay receu une lettre de M<sup>r</sup> Du Croc, du <span class="roman">xvi</span><sup>e</sup> du présent,
et avec icelle ung pacquet pour Vostre Majesté, par
lequel je m'assure qu'il vous donne bon compte des choses
d'Escoce; dont je ne vous en feray icy aultre mencion,
sinon de vous dire, Sire, que ceste princesse, voyant la
confirmation que m'aviez escripte, le <span class="roman">iiii</span><sup>e</sup> de ce moys, de
l'advis que, le <span class="roman">xxv</span><sup>e</sup> du passé, vous m'aviez mandé luy dire
<span class="pagenum"><a id="Page_461"> 461</a></span>
touchant les dictes choses d'Escoce, n'a longuement différé
de me laysser donner conduicte à vostre pacquet vers
le dict S<sup>r</sup> Du Croc, qui à mon advis, l'a desjà en ses
meins. Et, quant aulx aultres particullarités que j'ay dictes
à la dicte Dame, (de l'accord de messieurs de Guyse avec
monsieur l'Admiral, et de la volontayre démission que
ceulx de la religion ont faicte en voz meins, des places
que leur aviez layssées pour leur seureté, et de la prochaine
consommation des nopces de Madame avec Monsieur le
Prince de Navarre, aussytost qu'il sera guéry) elle en a
faict une semblable conjouyssance, comme si ce fussent
particullières prospérités pour elle et pour son estat. Ayant
rendu grâces à Dieu de l'heur et du bon succès qu'elle
voyoit maintenant en toutz voz affères, elle a loué grandement
la prudence et la vertu de Voz Majestez, qui les y
sçaviez très bien disposer. Et n'entendz, à ceste heure,
Sire, rien plus ordinayrement des propos de la dicte Dame,
sinon qu'elle est fermement résolue de persévérer en vostre
amityé et bonne intelligence, tant que Dieu la layssera en
ce monde.</p>

<p>Il semble que aulcuns angloys se veulent dispenser,
de eulx mesmes, d'aller accompaigner les wuallons, qui
sont icy, pour aller ayder ceulx de Fleximgues, et estime
l'on que le nombre pourra estre de quatre à cinq mille.
Sur ce, etc.</p>

<p class="right">Ce <span class="roman">xxiv</span><sup>e</sup> jour de may 1572.</p>

<p class="p2 left5"><span class="smcap">A la Royne.</span><br />
<span class="left80">(<em>Lettre à part.</em>)</span></p>

<p>Madame, après que le S<sup>r</sup> Cavalcanty a heu dellivré le
pourtraict à M<sup>r</sup> le comte de Lestre, la Royne d'Angleterre
l'a faict aporter en son cabinet privé, où elle l'a veu
<span class="pagenum"><a id="Page_462"> 462</a></span>
fort oportunément, et m'a le dict sieur comte despuis mandé
que ce que le dict pourtraict avoit représanté de la taille
et de la disposition de la personne, encore que ce ne fût
tout aultant comme de Monseigneur, si n'avoit il semblé
que fort bien à la dicte Dame, et si, avoit jugé que l'accidant
du visage s'en yroit avec le temps. Vray est que,
quand elle estoit venue à lyre l'inscription de l'aage, elle
avait dict qu'il n'arrivoit à la moictié du sien, de dix huict
à trente huict; et que les choses, qu'elle avoit crainct, pour
ce regard, de son ayné, estoient encores plus à creindre
de luy: qui est tout ce, Madame, que le dict sieur
comte m'en a mandé; et que, à l'arrivée de M<sup>r</sup> de Montmorency,
le propos s'en aprofondiroit davantaige; vers
lequel il me promettoit de uzer, en cest endroict, aultant
ouvertement et clèrement, et en fidelle amy, comme il le
pourroit desirer, et de s'y emploier de tout son pouvoir;
et qu'il s'assuroit que milord de Burgley, après s'estre
desmélé des affères de ce parlement, et de ses gouttes qui
l'avoient travaillé tous ces jours, en feroit de mesmes.</p>

<p>J'ay sceu d'ailleurs, Madame, que, discourant ceste princesse
de cest affaire, elle avoit monstré que la disproportion
de l'aage seroit ung très grand obstacle en ce propos,
parce qu'elle ne vouloit, en façon du monde, qu'on jugât
qu'elle se fût maryée par nécessité plustost que par
ellection, veu sa grandeur et ses aultres qualités, et que
cella la faysoit bien fort incliner à ne se marier jamais;
bien disoit que, de cent ans, n'avoit esté contractée une
plus loyalle amytié entre princes, que celle qu'elle espéroit
avoir conclue avec Voz Très Chrestiennes Majestez, et
qu'elle y persévèreroit jusques à la mort. Dont, Madame,
de tant qu'il semble qu'on débatra fort ce point de l'aage,
<span class="pagenum"><a id="Page_463"> 463</a></span>
Vostre Majesté pourra, sur cella, uzer vers M<sup>r</sup> le comte
de Lincoln par dellà, et M<sup>r</sup> de Montmorency, icy, des meilleures
et plus convenables persuasions qui vous sembleront
bonnes pour en dissouldre la difficulté; et je mettray peyne
d'y disposer cependant la matière et les personnes, le
mieulx qu'il me sera possible. Sur ce, etc.</p>

<p class="right">Ce <span class="roman">xxiv</span><sup>e</sup> jour de may 1572.</p>

<h2 class="p4 center">CCLIII<sup>e</sup> DÉPESCHE</h2>

<p class="center">&mdash;du <span class="roman">xxviii</span><sup>e</sup> jour de may 1572.&mdash;</p>

<p class="center">(<i>Envoyée exprès jusques à Calais par Jehan Monyer</i>).</p>

<p class="hanging indent">Soupçon de peste qui empêche l'ambassadeur de demander audience.&mdash;Communication
par lettres.&mdash;Réponse faicte par Burleigh au nom de la
reine.&mdash;Danger que court la reine d'Écosse depuis la réunion du parlement.&mdash;Conférence
du comte de Lincoln avec l'ambassadeur.</p>

<p class="p2 left5 smcap">Au Roy.</p>

<p>Sire, estantz deux de mes valletz devenus malades en
mon estable, le <span class="roman">x</span><sup>e</sup> de ce moys, avec quelque souspeçon de
peste, encor que ce soit assez loing hors de mon logis, et
que, les ayant faict transporter encores plus loing, ilz soient
depuis fort bien guéris, j'ay voulu néantmoins m'abstenir
de demander la présence de la Royne d'Angleterre, jusques
après avoir prins l'aer des champs; mais cependant j'ay
extrêt les principalles particullarités qui m'ont semblé nécessayres
de communicquer, des dictes deux dépesches, à
la dicte Dame et les luy ay mandées par escript.</p>

<p>Lesquelles elle a heu si agréables que milord de Burgley,
le jour ensuyvant, m'a envoyé un clerc de ce conseil pour
me dire qu'il avoit charge, de la part d'elle, de m'assurer
que, depuis qu'elle estoit royne, nulle chose luy avoit succédé,
de quoy elle se trouvât plus contante que de la confédération
<span class="pagenum"><a id="Page_464"> 464</a></span>
qu'elle avoit faicte avecques Votre Majesté,
voyant, tous les jours, sortir nouveaulx et assurez tesmoignages,
dont ceulx des dictes deux dépesches n'estoient
petitz, de la confirmation de vostre amityé vers elle; et que,
de sa part, elle se dellibéroit d'en rendre de si clers et de
si manifestes au monde par euvres, par parolles et par
toutes aultres démonstrations qu'elle pourroit, que toute
la Chrestienté ne doubteroit nullement de sa ferme persévérance
vers la vostre; et qu'elle avoit regret de ne pouvoir
assez monstrer combien M<sup>r</sup> de Montmorency et messieurs
voz aultres depputez seroient, pour l'honneur de Vostre
Majesté, bien veuz et bien receus en Angleterre, et que,
si elle heût sceu qu'ilz heussent esté si pretz, il y a plus de
dix jours que M<sup>r</sup> le comte de Lincoln fût party; qu'elle
prenoit en fort bonne part ce que m'aviez escript de la
Royne d'Escoce, de laquelle néantmoins elle me vouloit
bien dire que ceulx, qui estoient assemblés icy en son
parlement, la pressoient infinyement qu'elle fît procéder
par la justice et par les loix du pays contre elle, affin de
pourvoir, par ce moyen, à sa propre seureté, et mettre sa
personne et son royaulme hors de danger, et que plusieurs
considérations diverses, qui contrarioient bien fort les unes
aux aultres de le faire ou de ne le faire pas, la mettoient
à ne sçavoir comment en uzer; tant y a que tous les gens
de ses Estatz, toutz, d'une voix, crioient infinyement contre
la dicte Royne d'Escoce; que, au reste, elle n'avoit nulles
nouvelles du pays d'Escoce, depuis que M<sup>r</sup> Du Croc y estoit
arrivé, mais, aussytost qu'elle en auroit, elle m'en feroit
part; et qu'elle avoit entendu que six vaysseaulx du prince
d'Orenge et ung nombre de françoys estoient descendus
à Fleximgues.</p>

<p><span class="pagenum"><a id="Page_465"> 465</a></span>
Sur lesquelles particullarités, Sire, j'ay respondu au dict
de Burgley que je rendois, en premier lieu, grâces à Nostre
Seigneur de l'establissement que prenoit plus grand et plus
solide, toutz les jours, l'amityé qui estoit entre Voz Majestez
et voz deux royaulmes, et que je ne faudrois de vous
escripre ce qu'il me fesoit entendre de la part de la Royne,
sa Mestresse; que, pour le regard de la Royne d'Escoce,
elle m'estoit infinyement recommandée de vostre part, et
me commandiés d'incister toujours pour elle et pour ses
affères, aultant que vostre honneur vous y rendoit obligé,
et en sorte que je me gardasse bien d'offancer la dicte
Royne d'Angleterre, ny qu'elle en peût rien prendre de
maulvayse part; comme aussy vous aviez tant de confience
d'elle, qu'elle ne voudroit, en ce qui touchoit la Royne
d'Escoce, ny en nulle aultre occasion, offancer la vraye
amityé qui est entre vous. Qui estoit tout l'ordre que m'aviez
commandé d'observer en cest endroict, sur lequel je suppliois
la Royne, sa Mestresse, et les seigneurs de son
conseil et de son parlement, qu'ilz volussent conformer
leurs dellibérations à cest honneste desir de Vostre Majesté,
qui estoit très honneste et bien fort raysonnable; que je
remercyois bien humblement la dicte Dame de la communicquation,
qu'elle promettoit de me faire, des nouvelles
qui luy viendroient d'Escoce, qui estoit chose que Vostre
Majesté auroit bien fort agréable; et, quand aux six vaysseaulx
du prince d'Orenge, que je n'en avois aulcung advis,
et qu'il pouvoit bien estre que ceulx de Fleximgues, pour
faire croistre la réputation de leur entreprinse, se vantoient
de plus de choses qu'ilz n'avoient.</p>

<p>Or, Sire, je vous puis bien assurer, quand à la Royne
d'Escoce, qu'on a esté fort près de faire deux forts préjudiciables
<span class="pagenum"><a id="Page_466"> 466</a></span>
jugementz contre elle, l'ung de la vye, et l'aultre
du tiltre qu'elle prétend à la succession de ce royaulme.
Dont, du premier, elle doibt rendre grâces à Dieu, et à
Vostre Majesté, de l'avoir, pour ceste foys, évité; car, sur
les grandes instances que j'ay faictes, et sur les raysons
que j'ay alléguées pour cuyder empescher l'ung et l'aultre,
les principaulx du conseil m'ont respondu que, pour le seul
respect de Vostre Majesté, et affin de ne vous offancer, la
dicte Royne d'Angleterre avoit bien voulu faire cesser l'instance
de la vye de la dicte Dame pour maintenant; mays,
quand à celle de la succession, elle leur en layroit faire. Je
ne sçay encores ce qui en adviendra.</p>

<p>A deux jours de là, M<sup>r</sup> le comte de Lincoln m'est venu
trouver en mon logis, et m'a dict qu'il s'en alloit devers
Vostre Majesté avec la plus ample commission d'amityé et
les plus honnorables offres qui jamais heussent esté mandées,
de ce costé, à nul aultre prince de la Chrestienté; et qu'il
se réputoit très heureulx d'intervenir ministre en ung tel
acte, qui estoit très agréable à Dieu, très utile à ces deux
royaulmes, et très honnorable devant la face de toutz les
humains; et qu'il y apportoit de soy une affection si bonne
que nulle meilleure ny plus parfaicte s'en pourroit trouver,
au monde. Et ainsy, Sire, il est party, fort honnorablement
accompaigné, le <span class="roman">xxvi</span><sup>e</sup> jour de ce moys, en dellibération de
passer à Boulogne, le dernier, et accommoder de ses vaysseaulx
M<sup>r</sup> de Montmorency et messieurs voz depputés, et
toute leur troupe, pour les trajecter deçà, le premier de
juing; estant desjà le comte de Pembroth, avec quatre milordz,
et aultre bon nombre de gentilshommes, ordonnés
pour les aller recueillir à Douvre, et sept personnages, de
chacun office de la mayson de ceste princesse, pour commancer
<span class="pagenum"><a id="Page_467"> 467</a></span>
de les traicter, dès le désembarquement. Et est
mandé à la noblesse et officiers de la contrée, par où ilz
passeront, de les accompaigner, et au comte d'Ochester,
ou bien à celluy de Hontinthon, qui sont parans de la couronne,
de leur aller au devant, avec ung aultre nombre de
noblesse, à Gravesines, pour les conduyre, contremont la
Tamise, jusques en ceste ville, où les comtes de Lestre et
de Oxfort se trouveront, à leur descendre, à Somerset
Place, qui est une mayson de la Royne; et leur feront sçavoir
le jour qu'ilz pourront aller trouver la dicte Dame. Laquelle
s'en va cependant à Hamptoncourt pour plus favorablement
les recepvoir; vous pouvant assurer, Sire, que
ceulx, qui vivent aujourdhuy, assurent n'avoir veu préparer,
de leur temps, une si honnorable réception pour nulz
aultres seigneurs qui soient passez en ce royaulme, comme
maintenant l'on la prépare pour vos depputez. Dont j'espère
bien, Sire, que ferez uzer de quelque correspondance,
par dellà, à bien recepvoir le dict comte de Lincoln.</p>

<p>A ce matin, milord de Burgley m'a renvoyé, de rechef,
le susdict clerc du conseil pour me dire que, en telles légations,
comme sont ces deux, il n'estoit accoustumé d'uzer de
saufconduictz, parce qu'on estoit en bonne paix; dont le
comte de Lincoln n'en demandoit poinct pour son regard,
et que, si j'en voulois pour voz depputés, que sa Mestresse
m'en bailleroit. Je luy ay respondu, Sire, que messieurs
voz depputés, à mon advis, ne vouldroient monstrer moins
de confience, venantz en Angleterre, que les leurs en
monstroient, allans en France, et par ainsy que je ne demandois
point de saufconduict pour eulx. Et sur ce, etc.</p>

<p class="right">Ce <span class="roman">xxviii</span><sup>e</sup> jour de may 1572.</p>

<p><span class="pagenum"><a id="Page_468"> 468</a></span></p>

<p class="p2 left5 smcap">A la Royne.</p>

<p>Madame, je donne compte, en la lettre du Roy, des
responces qui m'ont été faictes sur les deux dernières dépesches
de Voz Majestez, et y mande la substance du propos
que M<sup>r</sup> le comte de Lincoln m'est venu tenir, quant
il est party pour vous aller trouver; ayant à vous dire davantage,
Madame, que le dict sieur comte monstre d'avoir
une bonne affection au propos de Monseigneur le Duc,
et une fort grande affection à Voz Majestez Très Chrestiennes
et à la France, et qu'il m'a touché assez de choses
en général de cella; mais que, pour le faire venir à quelque
particulier, je luy ay bien voulu dire que, oultre la
bonne disposition, en quoy il trouveroit Voz dictes Majestez,
de persévérer à jamais en une parfaicte confédération
avec la Royne, sa Mestresse, et ce royaulme, qu'il vous
verroit encores très affectionnés à la vouloir perpétuer par
ung indissoluble lien de mariage, et d'une très honnorable
allience; en quoy je desirois qu'il heût charge
de vous y bien respondre, si, d'avanture, Vostre Majesté
venoit à luy en parler, et que, si je pensois que la
dicte Royne, sa Mestresse, fût en cella que de ne trouver
bon qu'on entrât en ce propos, ou bien qu'elle luy heût
donné commandement de ne l'escouter, je mettrois peyne
d'advertyr Vostre Majesté de le différer à une aultre foys.</p>

<p>Sur quoy il m'a respondu que son instruction ne luy
estoit encore dellivrée, mais qu'il jugeoit bien, parce que,
de bouche, sa dicte Mestresse luy avoit dict, qu'elle se
trouvoit aujourdhuy si contante de Voz Très Chrestiennes
Majestez qu'il ne failloit doubter, quand elle auroit ung peu
plus gousté le fruict de vostre amityé, qu'elle ne se disposât,
<span class="pagenum"><a id="Page_469"> 469</a></span>
le plus qu'il luy seroit possible, de satisfaire à Voz
Majestez Très Chrestiennes, aultant qu'avec son honneur
et dignité elle le pourroit faire; et qu'il s'assuroit bien
qu'elle ne pourroit prendre que de fort bonne part tout ce
que Voz Majestez vouldroient proposer maintenant à luy,
qui ne desiroit rien tant en ce monde que de pouvoir bien
servir à l'effect de ce propos, le cognoissant très honnorable
pour sa Mestresse, et très desirable pour toutz les subjects
de son royaulme, et n'a poinct passé oultre. Dont
m'ayant semblé ne le debvoir presser davantage, je me
déporteray aussy, attendant l'arrivée de M<sup>r</sup> de Montmorency
et de M<sup>r</sup> de Foyx, d'en dire plus avant à Vostre Majesté.
Sur ce, etc.</p>

<p class="right">Ce <span class="roman">xxviii</span><sup>e</sup> jour de may 1572.</p>

<p class="p1 center small">FIN DU QUATRIÈME VOLUME.</p>

<p><span class="pagenum"><a id="Page_470"> 470</a></span></p>

<hr class="c15 p4" />
<div class="footnotes"><h2>NOTES:</h2>
<div class="footnote">

<p><a name="Footnote_1" id="Footnote_1" href="#FNanchor_1"><span class="label">[1]</span></a> <em>Lettre du 2 mars 1571, escritte de la main de la Royne à Monsieur de La
Mothe Fénélon.</em> Voir <cite>le Supplément à la Correspondance Diplomatique de La
Mothe Fénélon</cite>, contenant les lettres qui lui étalent écrites de la cour.</p>

<p><a name="Footnote_2" id="Footnote_2" href="#FNanchor_2"><span class="label">[2]</span></a> Cette lettre annonce la résolution formelle du roi d'envoyer en Écosse,
pendant six mois, à partir du premier mars, le secours de quatre mille écus
par mois, sollicité par les députés de Marie Stuart. Voir le <cite>Supplément à la
Correspondance Diplomatique de La Mothe Fénélon</cite>.</p>

<p><a name="Footnote_3" id="Footnote_3" href="#FNanchor_3"><span class="label">[3]</span></a> Le 4 mars 1571, les protestans, au moment où ils sortaient de Rouen
pour aller faire leurs prières, avaient été insultés, et le soir, à leur retour,
ils furent attaqués de vive force. Cinq d'entre eux restèrent morts sur la
place; un plus grand nombre fut blessé, et le reste dut prendre la fuite. Le
maréchal François de Montmorency fut chargé par le roi de punir cette infraction
à l'édit de pacification. Une commission, prise dans le sein du parlement
de Paris, fut réunie sous la présidence de Bernard Prevot, sieur de
Morsan. Quelques-uns des coupables furent punis de mort, d'autres du bannissement;
trois cents qui s'étaient sauvés furent condamnés à mort par contumace.&mdash;Au
mois de février précédent, la populace d'Orange, en Provence,
excitée par Mignoni et Michel de La Baume, s'était jetée sur les protestans
dont plusieurs avaient été tués. L'émeute, qui dura trois jours, ne fut arrêtée
que par l'intervention de Momméjan, commandant du château, qui donna
asile aux protestans dans la citadelle. Berchon, nommé bientôt après gouverneur
de la ville, à la sollicitation de Louis de Nassau, fit punir les coupables
de la mort ou de l'exil.</p>

<p><a name="Footnote_4" id="Footnote_4" href="#FNanchor_4"><span class="label">[4]</span></a> Cavalcanti.</p>

<p><a name="Footnote_5" id="Footnote_5" href="#FNanchor_5"><span class="label">[5]</span></a> L'archevêque de Saint-André, qui s'était trouvé parmi les prisonniers faits
dans le château de Dunbarton, fut mis à mort le 6 avril 1571. Il périt par la
potence. Sa mort fut vengée quelques mois après par Huntley, Claude Hamilton
et Scot de Buccleugh, qui parurent à l'improviste avec quatre cents chevaux
aux portes de Stirling, le 3 septembre 1571, jour où le parlement y
était convoqué: <em>Souviens-toi de l'archevêque!</em> était le mot d'ordre donné aux
soldats. Le comte de Lennox fut tué d'un coup de pistolet au milieu du
tumulte; tous les autres seigneurs, au nombre desquels se trouvait le comte
de Morton, furent faits prisonniers.</p>

<p><a name="Footnote_6" id="Footnote_6" href="#FNanchor_6"><span class="label">[6]</span></a> Le lundi saint.</p>

<p><a name="Footnote_7" id="Footnote_7" href="#FNanchor_7"><span class="label">[7]</span></a> Voir la <cite>lettre de Walsingham à milord de Burleigh</cite> des 8 et 9 avril 1571,
et <cite>la conférence entre M<sup>r</sup> de Foix et lui</cite>.&mdash;<cite>Négociations de Walsingham</cite>,
lettre <span class="roman">lxxi</span>, p. 98.</p>

<p><a name="Footnote_8" id="Footnote_8" href="#FNanchor_8"><span class="label">[8]</span></a> Avec protestation.</p>

<p><a name="Footnote_9" id="Footnote_9" href="#FNanchor_9"><span class="label">[9]</span></a> Storey, zélé catholique, qui avait joué un rôle important sous les règnes
d'Edouard et de Marie, s'était réfugié en Flandre auprès du duc d'Albe pour
échapper à la vengeance d'Élisabeth. En 1569, on était parvenu à l'attirer
par surprise dans un vaisseau anglais, qui le conduisit à Londres. Il fut condamné
à mort comme convaincu de trahison et de magie.</p>

<p><a name="Footnote_10" id="Footnote_10" href="#FNanchor_10"><span class="label">[10]</span></a> Cette lettre n'a pas été transcrite sur les registres, mais elle fait partie
de la <cite>Collection complète des lettres de Marie Stuart</cite> publiée par M<sup>r</sup> le
prince de Labanoff de Rostof, où sont également insérées toutes celles que
nous avons pu retrouver dans les papiers de l'ambassadeur.</p>

<p><a name="Footnote_11" id="Footnote_11" href="#FNanchor_11"><span class="label">[11]</span></a> Catherine, s&oelig;ur puînée de Jeanne Gray. Voir <em>note</em>, t. <span class="roman">iii</span>, p. 359.</p>

<p><a name="Footnote_12" id="Footnote_12" href="#FNanchor_12"><span class="label">[12]</span></a> Paul de Foix, archevêque de Toulouse, avait été lui-même ambassadeur
en Angleterre de 1561 à 1565, époque à laquelle il avait été remplacé par
M<sup>r</sup> Bochetel de La Forest.</p>

<p><a name="Footnote_13" id="Footnote_13" href="#FNanchor_13"><span class="label">[13]</span></a> Le récit de cette négociation, qui n'a pas été transcrit sur les registres, ne
s'est pas retrouvé dans les papiers de l'ambassadeur, où l'on voit seulement
le compte qui a été rendu de la négociation dont M<sup>r</sup> de Foix a été chargé
l'année suivante (juin 1572) avec MM<sup>rs</sup> de Montmorenci et de La Mothe Fénélon
au sujet du mariage du duc d'Alençon.</p>

<p><a name="Footnote_14" id="Footnote_14" href="#FNanchor_14"><span class="label">[14]</span></a> Cette entreprinse sur Stirling, qui avait eu un si heureux commencement
(v. <cite>note</cite> p. 69), fut sans aucun résultat pour la cause de Marie Stuart; le comte
de Mar étant bientôt arrivé, délivra les seigneurs prisonniers; il fut proclamé
régent, et fit périr, par les supplices, plusieurs des auteurs de l'entreprise. Les
deux avis dont il est ici mention n'ont pas été transcrits sur les registres.</p>

<p><a name="Footnote_15" id="Footnote_15" href="#FNanchor_15"><span class="label">[15]</span></a> Voir la <cite>Collection complète des lettres de Marie Stuart</cite>, publiée par M<sup>r</sup> le
prince de Labanoff de Rostof.</p>

<p><a name="Footnote_16" id="Footnote_16" href="#FNanchor_16"><span class="label">[16]</span></a> La victoire de Lépante, ou des Cursolaires, remportée, le 7 octobre 1571,
par la flotte combinée des chrétiens sous les ordres de don Juan.</p>

<p><a name="Footnote_17" id="Footnote_17" href="#FNanchor_17"><span class="label">[17]</span></a> Avec condition.</p>

<p><a name="Footnote_18" id="Footnote_18" href="#FNanchor_18"><span class="label">[18]</span></a> Il s'agit ici du libelle composé par Buchanan, vers 1568, sur l'ordre du
compte de Murray, et qui fut alors publié pour la première fois (1571), sous le
titre de <i lang="la" xml:lang="la">Detectio Mariæ Reginæ Scotorum</i>.&mdash;Voyez le <cite>Recueil de Jebb</cite>, 1, 237.</p>

<p><a name="Footnote_19" id="Footnote_19" href="#FNanchor_19"><span class="label">[19]</span></a> Avec condition.</p>

<p><a name="Footnote_20" id="Footnote_20" href="#FNanchor_20"><span class="label">[20]</span></a> Don Francès d'Alava avait succédé, comme ambassadeur du roi d'Espagne
en France, à <em>Chamoné</em>, en 1566. Il fut forcé de quitter l'ambassade par
suite de divers mécontentemens qu'il avait donnés au roi, auprès duquel il
fut remplacé, en décembre 1571, par <em>Aguilon</em>. (<cite>Archives de Symancas.</cite>)</p>

<p><a name="Footnote_21" id="Footnote_21" href="#FNanchor_21"><span class="label">[21]</span></a> Cette émeute fut causée par le transport de la croix de Gastines au cimetière
S<sup>t</sup>-Innocent. Ce monument avait été érigé, en 1569, durant la guerre civile,
en exécution d'un arrêt rendu par le parlement de Paris contre trois marchands
huguenots, Nicolas Croquet, Philippe et Richard de Gastines, qui
avaient été tous trois condamnés au gibet. Après la pacification, Coligni avait
demandé que cette croix fût détruite. On profita de la nuit pour la déplacer;
mais le lendemain les catholiques irrités se jetèrent sur les maisons des protestans,
qu'ils livrèrent au pillage. Le maréchal de Montmorenci et Claude
Marcel, prévôt des marchands, parvinrent à apaiser la sédition, mais non
sans effusion de sang.</p>

<p><a name="Footnote_22" id="Footnote_22" href="#FNanchor_22"><span class="label">[22]</span></a> Traité du 11 février 1543. Du Mont. <cite>Corps Diplomatique</cite>, t. <span class="roman">iv</span>, 2<sup>e</sup> partie,
p. 252.</p>

<p><a name="Footnote_23" id="Footnote_23" href="#FNanchor_23"><span class="label">[23]</span></a> M<sup>r</sup> du Croc avait résidé, comme ambassadeur en Écosse, auprès de Marie
Stuart en 1567, et avait fait tous les efforts pour empêcher son mariage avec
Bothwel.</p>

<p><a name="Footnote_24" id="Footnote_24" href="#FNanchor_24"><span class="label">[24]</span></a> Traité du 22 avril 1572. Voyez <span class="roman">Du Mont</span>, <cite>Corps Diplomatique</cite>, t. v, part. 1.</p>

<hr class="c5" />
</div></div>

<h2 class="p4">TABLE<br />
<span class="large">DES MATIÈRES DU QUATRIÈME VOLUME.</span></h2>

<table border="0" cellpadding="5" cellspacing="5" summary="toc">
<tr>
<th><span class="large">Année 1571.&mdash;Seconde Partie.</span></th>
</tr>
<tr>
<td>162<sup>e</sup> <i>Dépêche</i>.&mdash;1<sup>er</sup> mars.&mdash;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_1">1</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_1">1</a></td>
</tr>
<tr>
<td>Négociation pour Marie Stuart.</td>
<td class="tdr"><a href="#Page_2">2</a></td>
</tr>
<tr>
<td><p class="p2">163<sup>e</sup> <i>Dépêche</i>.&mdash;6 mars.&mdash;</p></td>
<td>&nbsp;</td>
</tr>
<tr>
<td>AU ROI. </td>
<td class="tdr"><a href="#Page_5">5</a></td>
</tr>
<tr>
<td>Négociation du traité pour l'Ecosse.</td>
<td class="tdr"><a href="#Page_5">5</a></td>
</tr>
<tr>
<td>Tentatives de Bothwel.</td>
<td class="tdr"><a href="#Page_8">8</a></td>
</tr>
<tr>
<td>A LA REINE. (<em>lettre secrète</em>).</td>
<td class="tdr"><a href="#Page_8">8</a></td>
</tr>
<tr>
<td>Sur le mariage du duc d'Anjou.</td>
<td class="tdr"><a href="#Page_8">8</a></td>
</tr>
<tr>
<td><em>Autre lettre secrète.</em></td>
<td class="tdr"><a href="#Page_10">10</a></td>
</tr>
<tr>
<td>Renonciation du duc d'Anjou;&mdash;Proposition
du mariage
pour le duc d'Alençon.</td>
<td class="tdr"><a href="#Page_11">11</a></td>
</tr>
<tr>
<td><em>Mémoire général</em> sur les affaires
d'Ecosse;&mdash;Négociation
avec l'Espagne.</td>
<td class="tdr"><a href="#Page_14">14</a></td>
</tr>
<tr>
<td><p class="p2">164<sup>e</sup> <i>Dépêche</i>.&mdash;12 mars.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_18">18</a></td>
</tr>
<tr>
<td>Du traité pour l'Ecosse.</td>
<td class="tdr"><a href="#Page_18">18</a></td>
</tr>
<tr>
<td>Avis de Walsingham.</td>
<td class="tdr"><a href="#Page_20">20</a></td>
</tr>
<tr>
<td><span class="i2">A LA REINE (<i>lettre secrète</i>)</span></td>
<td class="tdr"><a href="#Page_22">22</a></td>
</tr>
<tr>
<td>Négociation du mariage du duc
d'Anjou.</td>
<td class="tdr"><a href="#Page_22">22</a></td>
</tr>
<tr>
<td><p class="p2">165<sup>e</sup> <i>Dépêche</i>.&mdash;17 mars.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_25">25</a></td>
</tr>
<tr>
<td>Du traité pour l'Ecosse.</td>
<td class="tdr"><a href="#Page_26">26</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_27">27</a></td>
</tr>
<tr>
<td><p class="p2">166<sup>e</sup> <i>Dépêche</i>.&mdash;23 mars.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_29">29</a></td>
</tr>
<tr>
<td>Audience.</td>
<td class="tdr"><a href="#Page_30">30</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_33">33</a></td>
</tr>
<tr>
<td>Mort du cardinal de Chatillon.</td>
<td class="tdr"><a href="#Page_34">34</a></td>
</tr>
<tr>
<td><p class="p2">167<sup>e</sup> <i>Dépêche</i>.&mdash;28 mars.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_34">34</a></td>
</tr>
<tr>
<td>Audience.</td>
<td class="tdr"><a href="#Page_34">34</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_36">36</a></td>
</tr>
<tr>
<td>Nouvelles de Flandre et d'Irlande.</td>
<td class="tdr"><a href="#Page_37">37</a></td>
</tr>
<tr>
<td><p class="p2">168<sup>e</sup> <i>Dépêche</i>.&mdash;1<sup>er</sup> avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_38">38</a></td>
</tr>
<tr>
<td>Sursis à la négociation pour l'Ecosse.</td>
<td class="tdr"><a href="#Page_39">39</a></td>
</tr>
<tr>
<td>Détails sur Chatillon.</td>
<td class="tdr"><a href="#Page_40">40</a></td>
</tr>
<tr>
<td><span class="i2">A LA REINE (<i>lettre secrète</i>)</span></td>
<td class="tdr"><a href="#Page_41">41</a></td>
</tr>
<tr>
<td>Négociation du mariage.</td>
<td class="tdr"><a href="#Page_41">41</a></td>
</tr>
<tr>
<td><p class="p2">169<sup>e</sup> <i>Dépêche</i>.&mdash;6 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_45">45</a></td>
</tr>
<tr>
<td>Ouverture du parlement.</td>
<td class="tdr"><a href="#Page_45">45</a></td>
</tr>
<tr>
<td>Affaires d'Ecosse et des Pays-Bas.</td>
<td class="tdr"><a href="#Page_47">47</a></td>
</tr>
<tr>
<td><p class="p2">170<sup>e</sup> <i>Dépêche</i>.&mdash;11 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_50">50</a></td>
</tr>
<tr>
<td>Débats du parlement.</td>
<td class="tdr"><a href="#Page_50">50</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_51">51</a></td>
</tr>
<tr>
<td>Prise de Dunbarton.</td>
<td class="tdr"><a href="#Page_52">52</a></td>
</tr>
<tr>
<td><p class="p2">171<sup>e</sup> <i>Dépêche</i>.&mdash;16 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_53">53</a></td>
</tr>
<tr>
<td>Audience.</td>
<td class="tdr"><a href="#Page_53">53</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_55">55</a></td>
</tr>
<tr>
<td><p class="p2">172<sup>e</sup> <i>Dépêche</i>.&mdash;19 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_58">58</a></td>
</tr>
<tr>
<td>Audience.</td>
<td class="tdr"><a href="#Page_55">55</a></td>
</tr>
<tr>
<td>Proposition du mariage.</td>
<td class="tdr"><a href="#Page_59">59</a></td>
</tr>
<tr>
<td><i>Mémoire</i>. Discussion du contrat
de mariage entre le duc
d'Anjou et Elisabeth.</td>
<td class="tdr"><a href="#Page_61">61</a>
<span class="pagenum"><a id="Page_471"> 471</a></span></td>
</tr>
<tr>
<td><p class="p2">173<sup>e</sup> <i>Dépêche</i>.&mdash;23 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_69">69</a></td>
</tr>
<tr>
<td>Supplice de l'archevêque de
Saint-André.</td>
<td class="tdr"><a href="#Page_69">69</a></td>
</tr>
<tr>
<td>Nouvelles d'Irlande et de Flandre.</td>
<td class="tdr"><a href="#Page_70">70</a></td>
</tr>
<tr>
<td><p class="p2">174<sup>e</sup> <i>Dépêche</i>.&mdash;28 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_71">71</a></td>
</tr>
<tr>
<td>Débats du parlement.</td>
<td class="tdr"><a href="#Page_71">71</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_72">72</a></td>
</tr>
<tr>
<td>Armemens à Londres.</td>
<td class="tdr"><a href="#Page_74">74</a></td>
</tr>
<tr>
<td><p class="p2">175<sup>e</sup> <i>Dépêche</i>.&mdash;2 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_75">75</a></td>
</tr>
<tr>
<td>Audience.</td>
<td class="tdr"><a href="#Page_75">75</a></td>
</tr>
<tr>
<td><span class="i2">A LA REINE (<i>lettre secrète</i>)</span></td>
<td class="tdr"><a href="#Page_78">78</a></td>
</tr>
<tr>
<td>Négociation du mariage.</td>
<td class="tdr"><a href="#Page_78">78</a></td>
</tr>
<tr>
<td><p class="p2">176<sup>e</sup> <i>Dépêche</i>.&mdash;6 mai.&mdash;</p></td>
<td>&nbsp;</td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_86">86</a></td>
</tr>
<tr>
<td>Refroidissement d'Elisabeth.</td>
<td class="tdr"><a href="#Page_86">86</a></td>
</tr>
<tr>
<td><p class="p2">177<sup>e</sup> <i>Dépêche</i>.&mdash;8 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_88">88</a></td>
</tr>
<tr>
<td>Tournoi à Londres.</td>
<td class="tdr"><a href="#Page_88">88</a></td>
</tr>
<tr>
<td>Crainte pour L'Irlande.</td>
<td class="tdr"><a href="#Page_89">89</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_90">90</a></td>
</tr>
<tr>
<td><p class="p2">178<sup>e</sup> <i>Dépêche</i>.&mdash;10 mai.&mdash;</p></td>
<td>&nbsp;</td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_92">92</a></td>
</tr>
<tr>
<td>Négociation du mariage.</td>
<td class="tdr"><a href="#Page_92">92</a></td>
</tr>
<tr>
<td><p class="p2">179<sup>e</sup> <i>Dépêche</i>.&mdash;13 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_103">103</a></td>
</tr>
<tr>
<td>Débats du parlement.</td>
<td class="tdr"><a href="#Page_103">103</a></td>
</tr>
<tr>
<td>Nouvelles d'Ecosse et de Flandre.</td>
<td class="tdr"><a href="#Page_104">104</a></td>
</tr>
<tr>
<td><p class="p2">180<sup>e</sup> <i>Dépêche</i>.&mdash;18 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_106">106</a></td>
</tr>
<tr>
<td>Débats du parlement.</td>
<td class="tdr"><a href="#Page_106">106</a></td>
</tr>
<tr>
<td>Projets de l'Espagne.</td>
<td class="tdr"><a href="#Page_107">107</a></td>
</tr>
<tr>
<td>Arrestation de l'évêque de Ross.</td>
<td class="tdr"><a href="#Page_109">109</a></td>
</tr>
<tr>
<td><p class="p2">181<sup>e</sup> <i>Dépêche</i>.&mdash;23 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_110">110</a></td>
</tr>
<tr>
<td>Débats du parlement.</td>
<td class="tdr"><a href="#Page_111">111</a></td>
</tr>
<tr>
<td>Combat près Lislebourg.</td>
<td class="tdr"><a href="#Page_111">111</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_112">112</a></td>
</tr>
<tr>
<td><p class="p2">182<sup>e</sup> <i>Dépêche</i>.&mdash;28 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_113">113</a></td>
</tr>
<tr>
<td>Audience.</td>
<td class="tdr"><a href="#Page_113">113</a></td>
</tr>
<tr>
<td>Déclaration du roi touchant l'Ecosse.</td>
<td class="tdr"><a href="#Page_114">114</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_117">117</a></td>
</tr>
<tr>
<td><p class="p2">183<sup>e</sup> <i>Dépêche</i>.&mdash;2 juin.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_118">118</a></td>
</tr>
<tr>
<td>Conférence sur l'Ecosse.</td>
<td class="tdr"><a href="#Page_118">118</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_122">122</a></td>
</tr>
<tr>
<td>Irritation d'Elisabeth contre Marie Stuart.</td>
<td class="tdr"><a href="#Page_122">122</a></td>
</tr>
<tr>
<td><i>Lettre secrète</i> sur le mariage.</td>
<td class="tdr"><a href="#Page_123">123</a></td>
</tr>
<tr>
<td><p class="p2">184<sup>e</sup> <i>Dépêche</i>.&mdash;7 juin.&mdash;</p></td>
<td>&nbsp;</td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_129">129</a></td>
</tr>
<tr>
<td>Articles du contrat de mariage.</td>
<td class="tdr"><a href="#Page_129">129</a></td>
</tr>
<tr>
<td><p class="p2">185<sup>e</sup> <i>Dépêche</i>.&mdash;9 juin.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_135">135</a></td>
</tr>
<tr>
<td>Clôture du parlement.</td>
<td class="tdr"><a href="#Page_136">136</a></td>
</tr>
<tr>
<td>Exécution de Storey.</td>
<td class="tdr"><a href="#Page_136">136</a></td>
</tr>
<tr>
<td>Nouvelles d'Ecosse.</td>
<td class="tdr"><a href="#Page_137">137</a></td>
</tr>
<tr>
<td>Nouvelle accusation contre le duc de Norfolk.</td>
<td class="tdr"><a href="#Page_138">138</a></td>
</tr>
<tr>
<td><p class="p2">186<sup>e</sup> <i>Dépêche</i>.&mdash;14 juin.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_139">139</a></td>
</tr>
<tr>
<td>Succès des partisans de Marie Stuart.</td>
<td class="tdr"><a href="#Page_139">139</a></td>
</tr>
<tr>
<td>Négociation avec l'Espagne.</td>
<td class="tdr"><a href="#Page_141">141</a></td>
</tr>
<tr>
<td>Blessure du roi.</td>
<td class="tdr"><a href="#Page_141">141</a></td>
</tr>
<tr>
<td><p class="p2">187<sup>e</sup> <i>Dépêche</i>.&mdash;20 juin.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_142">142</a></td>
</tr>
<tr>
<td>Audience.</td>
<td class="tdr"><a href="#Page_142">142</a></td>
</tr>
<tr>
<td>Détails sur la blessure du roi.</td>
<td class="tdr"><a href="#Page_142">142</a></td>
</tr>
<tr>
<td>Accusation contre l'évêque de Ross.</td>
<td class="tdr"><a href="#Page_145">145</a></td>
</tr>
<tr>
<td><span class="i2">A LA REINE (<i>lettre secrète</i>)</span></td>
<td class="tdr"><a href="#Page_148">148</a></td>
</tr>
<tr>
<td>Négociation du mariage.</td>
</tr>
<tr>
<td>Proposition du fils de l'empereur pour mari d'Elisabeth.</td>
<td class="tdr"><a href="#Page_149">149</a></td>
</tr>
<tr>
<td><p class="p2">188<sup>e</sup> <i>Dépêche</i>.&mdash;23 juin.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_151">151</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_151">151</a></td>
</tr>
<tr>
<td>Opposition a la mise en liberté de Bothwel.</td>
<td class="tdr"><a href="#Page_152">152</a></td>
</tr>
<tr>
<td>Nouvelles d'Allemagne.</td>
<td class="tdr"><a href="#Page_153">153</a></td>
</tr>
<tr>
<td>Liberté du comte de Hertford.</td>
<td class="tdr"><a href="#Page_154">154</a></td>
</tr>
<tr>
<td>Prise de Leith.</td>
<td class="tdr"><a href="#Page_154">154</a></td>
</tr>
<tr>
<td><span class="i2">A LA REINE (<i>lettre secrète</i>)</span></td>
<td class="tdr"><a href="#Page_155">155</a></td>
</tr>
<tr>
<td>Négociation du mariage.</td>
<td class="tdr"><a href="#Page_155">155</a></td>
</tr>
<tr>
<td><p class="p2">189<sup>e</sup> <i>Dépêche</i>.&mdash;28 juin.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_158">158</a></td>
</tr>
<tr>
<td>Combat en Ecosse.</td>
<td class="tdr"><a href="#Page_158">158</a></td>
</tr>
<tr>
<td>Conspiration de Ridolfi.</td>
<td class="tdr"><a href="#Page_159">159</a></td>
</tr>
<tr>
<td>Troubles en Irlande.</td>
<td class="tdr"><a href="#Page_162">162</a>
<span class="pagenum"><a id="Page_472"> 472</a></span></td>
</tr>
<tr>
<td><span class="i2">A LA REINE (<i>lettre secrète</i>)</span></td>
<td class="tdr"><a href="#Page_163">163</a></td>
</tr>
<tr>
<td>Négociation du mariage.</td>
<td class="tdr"><a href="#Page_163">163</a></td>
</tr>
<tr>
<td><p class="p2">190<sup>e</sup> <i>Dépêche</i>.&mdash;9 juillet.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_165">165</a></td>
</tr>
<tr>
<td>Mission de M<sup>r</sup> de Larchant pour le mariage.</td>
<td class="tdr"><a href="#Page_165">165</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_166">166</a></td>
</tr>
<tr>
<td>Confidences d'Elisabeth.</td>
<td class="tdr"><a href="#Page_166">166</a></td>
</tr>
<tr>
<td><p class="p2">191<sup>e</sup> <i>Dépêche</i>.&mdash;11 juillet.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_169">169</a></td>
</tr>
<tr>
<td>Négociation de M<sup>r</sup> de Larchant.</td>
<td class="tdr"><a href="#Page_169">169</a></td>
</tr>
<tr>
<td>Nouvelles d'Ecosse.</td>
<td class="tdr"><a href="#Page_172">172</a></td>
</tr>
<tr>
<td>A LA REINE. (<i>lettre secrète</i>).</td>
<td class="tdr"><a href="#Page_175">175</a></td>
</tr>
<tr>
<td>Négociation du mariage.</td>
<td class="tdr"><a href="#Page_175">175</a></td>
</tr>
<tr>
<td><p class="p2">192<sup>e</sup> <i>Dépêche</i>.&mdash;14 juillet.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_176">176</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_176">176</a></td>
</tr>
<tr>
<td>Retour de sir Henri Coban.</td>
<td class="tdr"><a href="#Page_178">178</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_179">179</a></td>
</tr>
<tr>
<td><i>Avis</i> sur le mariage.</td>
<td class="tdr"><a href="#Page_180">180</a></td>
</tr>
<tr>
<td><p class="p2">193<sup>e</sup> <i>Dépêche</i>.&mdash;20 juillet.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_193">193</a></td>
</tr>
<tr>
<td>Audience.</td>
<td class="tdr"><a href="#Page_181">181</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_185">185</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_186">186</a></td>
</tr>
<tr>
<td>Négociation du mariage.</td>
<td class="tdr"><a href="#Page_186">186</a></td>
</tr>
<tr>
<td><p class="p2">194<sup>e</sup> <i>Dépêche</i>.&mdash;22 juillet.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_188">188</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_188">188</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_189">189</a></td>
</tr>
<tr>
<td>Négociation du mariage.</td>
<td class="tdr"><a href="#Page_189">189</a></td>
</tr>
<tr>
<td><p class="p2">195<sup>e</sup> <i>Dépêche</i>.&mdash;26 juillet.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_192">192</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_193">193</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_195">195</a></td>
</tr>
<tr>
<td>Négociation du mariage.</td>
<td class="tdr"><a href="#Page_195">195</a></td>
</tr>
<tr>
<td><p class="p2">196<sup>e</sup> <i>Dépêche</i>.&mdash;31 juillet.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_196">196</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_196">196</a></td>
</tr>
<tr>
<td>Nouveau complot reproché à Marie Stuart.</td>
<td class="tdr"><a href="#Page_198">198</a></td>
</tr>
<tr>
<td>Arrestation de Stanley.</td>
<td class="tdr"><a href="#Page_198">198</a></td>
</tr>
<tr>
<td>Nouvelles d'Irlande.</td>
<td class="tdr"><a href="#Page_199">199</a></td>
</tr>
<tr>
<td>Accord sur les prises des Pays Bas.</td>
<td class="tdr"><a href="#Page_199">199</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_200">200</a></td>
</tr>
<tr>
<td>Négociation du mariage.</td>
<td class="tdr"><a href="#Page_200">200</a></td>
</tr>
<tr>
<td><p class="p2">197<sup>e</sup> <i>Dépêche</i>.&mdash;5 août.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_202">202</a></td>
</tr>
<tr>
<td>Inquiétude d'Elisabeth.</td>
<td class="tdr"><a href="#Page_202">202</a></td>
</tr>
<tr>
<td>Instances pour Marie Stuart.</td>
<td class="tdr"><a href="#Page_205">205</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_206">206</a></td>
</tr>
<tr>
<td>Présent fait à l'ambassadeur.</td>
<td class="tdr"><a href="#Page_206">206</a></td>
</tr>
<tr>
<td><p class="p2">198<sup>e</sup> <i>Dépêche</i>.&mdash;6 août.&mdash;</p></td>
<td>&nbsp;</td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_208">208</a></td>
</tr>
<tr>
<td>Négociation du mariage.</td>
<td class="tdr"><a href="#Page_208">208</a></td>
</tr>
<tr>
<td><p class="p2">199<sup>e</sup> <i>Dépêche</i>.&mdash;9 août.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_210">210</a></td>
</tr>
<tr>
<td>Négociation du mariage.</td>
<td class="tdr"><a href="#Page_210">210</a></td>
</tr>
<tr>
<td>État des partis en Ecosse.</td>
<td class="tdr"><a href="#Page_211">211</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_213">213</a></td>
</tr>
<tr>
<td>Communication de Leicester.</td>
<td class="tdr"><a href="#Page_213">213</a></td>
</tr>
<tr>
<td><p class="p2">200<sup>e</sup> <i>Dépêche</i>.&mdash;12 août.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_214">214</a></td>
</tr>
<tr>
<td>Mission de M<sup>r</sup> de Foix.</td>
<td class="tdr"><a href="#Page_215">215</a></td>
</tr>
<tr>
<td>Nouvelles d'Ecosse et d'Irlande.</td>
<td class="tdr"><a href="#Page_215">215</a></td>
</tr>
<tr>
<td><p class="p2">201<sup>e</sup> <i>Dépêche</i>.&mdash;19 août.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_217">217</a></td>
</tr>
<tr>
<td>Audience donnée à M<sup>r</sup> de Foix.</td>
<td class="tdr"><a href="#Page_217">217</a></td>
</tr>
<tr>
<td>Détails de sa négociation.</td>
<td class="tdr"><a href="#Page_217">217</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_221">221</a></td>
</tr>
<tr>
<td>Protestations de dévouement de la noblesse d'Angleterre.</td>
<td class="tdr"><a href="#Page_222">222</a></td>
</tr>
<tr>
<td><p class="p2">202<sup>e</sup> <i>Dépêche</i>.&mdash;3 septembre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_223">223</a></td>
</tr>
<tr>
<td>Départ de M<sup>r</sup> de Foix.</td>
<td class="tdr"><a href="#Page_223">223</a></td>
</tr>
<tr>
<td><p class="p2">203<sup>e</sup> <i>Dépêche</i>.&mdash;7 septemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_224">224</a></td>
</tr>
<tr>
<td>Négociation du mariage.</td>
<td class="tdr"><a href="#Page_224">224</a></td>
</tr>
<tr>
<td>Saisie d'argent envoyé en Ecosse.</td>
<td class="tdr"><a href="#Page_226">226</a></td>
</tr>
<tr>
<td>Accusation contre le duc de Norfolk.</td>
<td class="tdr"><a href="#Page_226">226</a></td>
</tr>
<tr>
<td>Il est mis à la Tour.</td>
<td class="tdr"><a href="#Page_228">228</a></td>
</tr>
<tr>
<td><p class="p2">204<sup>e</sup> <i>Dépêche</i>.&mdash;12 septemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_229">229</a></td>
</tr>
<tr>
<td>Procédure contre Norfolk.</td>
<td class="tdr"><a href="#Page_229">229</a></td>
</tr>
<tr>
<td>Danger de Marie Stuart.</td>
<td class="tdr"><a href="#Page_230">230</a></td>
</tr>
<tr>
<td>Entreprise sur Stirling.</td>
<td class="tdr"><a href="#Page_231">231</a>
<span class="pagenum"><a id="Page_473"> 473</a></span></td>
</tr>
<tr>
<td><p class="p2">205<sup>e</sup> <i>Dépêche</i>.&mdash;16 septemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_232">232</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_232">232</a></td>
</tr>
<tr>
<td>Mort du comte de Lennox;&mdash;Le comte de Mar, régent.</td>
<td class="tdr"><a href="#Page_232">232</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_235">235</a></td>
</tr>
<tr>
<td>Nécessité d'envoyer des secours en Ecosse</td>
<td class="tdr"><a href="#Page_235">235</a></td>
</tr>
<tr>
<td><p class="p2">206<sup>e</sup> <i>Dépêche</i>.&mdash;21 septemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_237">237</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_237">237</a></td>
</tr>
<tr>
<td>Négociation du mariage.</td>
<td class="tdr"><a href="#Page_239">239</a></td>
</tr>
<tr>
<td><p class="p2">207<sup>e</sup> <i>Dépêche</i>.&mdash;26 septemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_241">241</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_242">242</a></td>
</tr>
<tr>
<td>Assemblée de Stirling.</td>
<td class="tdr"><a href="#Page_243">243</a></td>
</tr>
<tr>
<td>Accusations contre le duc de Norfolk et Marie Stuart.</td>
<td class="tdr"><a href="#Page_244">244</a></td>
</tr>
<tr>
<td><p class="p2">208<sup>e</sup> <i>Dépêche</i>.&mdash;30 septemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_245">245</a></td>
</tr>
<tr>
<td>Accueil fait à Coligni par le roi.</td>
<td class="tdr"><a href="#Page_245">245</a></td>
</tr>
<tr>
<td>Mission de Quillegrey.</td>
<td class="tdr"><a href="#Page_247">247</a></td>
</tr>
<tr>
<td>Nouvelles des Pays-Bas et d'Ecosse.</td>
<td class="tdr"><a href="#Page_247">247</a></td>
</tr>
<tr>
<td><p class="p2">209<sup>e</sup> <i>Dépêche</i>.&mdash;6 octobre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_248">248</a></td>
</tr>
<tr>
<td>Procès du duc de Norfolk.</td>
<td class="tdr"><a href="#Page_248">248</a></td>
</tr>
<tr>
<td>Arrestation du comte d'Arundel et de lord de Lumley.</td>
<td class="tdr"><a href="#Page_248">248</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_249">249</a></td>
</tr>
<tr>
<td><p class="p2">210<sup>e</sup> <i>Dépêche</i>.&mdash;10 octobre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_251">251</a></td>
</tr>
<tr>
<td>Audience.</td>
<td class="tdr"><a href="#Page_251">251</a></td>
</tr>
<tr>
<td><p class="p2">211<sup>e</sup> <i>Dépêche</i>.&mdash;15 octobre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_254">254</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_254">254</a></td>
</tr>
<tr>
<td>A la Reine.</td>
<td class="tdr"><a href="#Page_257">257</a></td>
</tr>
<tr>
<td>Négociation du mariage.</td>
<td class="tdr"><a href="#Page_257">257</a></td>
</tr>
<tr>
<td><p class="p2">212<sup>e</sup> <i>Dépêche</i>.&mdash;20 octobre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_258">258</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_259">259</a></td>
</tr>
<tr>
<td>Procès du duc de Norfolk.</td>
<td class="tdr"><a href="#Page_261">261</a></td>
</tr>
<tr>
<td>Arrestation de lord Coban, et fuite du comte de Derby.</td>
<td class="tdr"><a href="#Page_261">261</a></td>
</tr>
<tr>
<td><p class="p2">213<sup>e</sup> <i>Dépêche</i>.&mdash;24 octobre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_263">263</a></td>
</tr>
<tr>
<td>Départ de Quillegrey.</td>
<td class="tdr"><a href="#Page_263">263</a></td>
</tr>
<tr>
<td><p class="p2">214<sup>e</sup> <i>Dépêche</i>.&mdash;26 octobre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_264">264</a></td>
</tr>
<tr>
<td>L'évêque de Ross à la Tour.</td>
<td class="tdr"><a href="#Page_265">265</a></td>
</tr>
<tr>
<td>Les Ecossais chassés d'Angleterre.</td>
<td class="tdr"><a href="#Page_265">265</a></td>
</tr>
<tr>
<td><p class="p2">215<sup>e</sup> <i>Dépêche</i>.&mdash;31 octobre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_266">266</a></td>
</tr>
<tr>
<td>Procès du duc de Norfolk.</td>
<td class="tdr"><a href="#Page_266">266</a></td>
</tr>
<tr>
<td>Siège de Lislebourg.</td>
<td class="tdr"><a href="#Page_267">267</a></td>
</tr>
<tr>
<td>Affaires d'Irlande et des Pays-Bas.</td>
<td class="tdr"><a href="#Page_268">268</a></td>
</tr>
<tr>
<td><p class="p2">216<sup>e</sup> <i>Dépêche</i>.&mdash;5 novembre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_269">269</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_270">270</a></td>
</tr>
<tr>
<td>Levée du siège de Lislebourg.</td>
<td class="tdr"><a href="#Page_272">272</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_273">273</a></td>
</tr>
<tr>
<td>Explications sur l'argent saisi.</td>
<td class="tdr"><a href="#Page_273">273</a></td>
</tr>
<tr>
<td><p class="p2">217<sup>e</sup> <i>Dépêche</i>.&mdash;10 novemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_274">274</a></td>
</tr>
<tr>
<td>Nouvelles d'Ecosse.</td>
<td class="tdr"><a href="#Page_274">274</a></td>
</tr>
<tr>
<td>Audience.</td>
<td class="tdr"><a href="#Page_275">275</a></td>
</tr>
<tr>
<td>Victoire de Lépante.</td>
<td class="tdr"><a href="#Page_280">280</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_280">280</a></td>
</tr>
<tr>
<td>Inquiétude des Anglais.</td>
<td class="tdr"><a href="#Page_280">280</a></td>
</tr>
<tr>
<td><p class="p2">218<sup>e</sup> <i>Dépêche</i>.&mdash;13 novemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_282">282</a></td>
</tr>
<tr>
<td>Résolution d'Elisabeth de retenir
Marie Stuart toute sa vie
prisonnière.</td>
<td class="tdr"><a href="#Page_283">283</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_285">285</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_286">286</a></td>
</tr>
<tr>
<td>Négociation d'un traité d'alliance
entre la France et
l'Angleterre.</td>
<td class="tdr"><a href="#Page_286">286</a></td>
</tr>
<tr>
<td><p class="p2">219<sup>e</sup> <i>Dépêche</i>.&mdash;20 novemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_288">288</a></td>
</tr>
<tr>
<td>Procès du duc de Norfolk.</td>
<td class="tdr"><a href="#Page_288">288</a></td>
</tr>
<tr>
<td>Nouvelles d'Ecosse, d'Irlande
et des Pays-Bas.</td>
<td class="tdr"><a href="#Page_289">289</a></td>
</tr>
<tr>
<td><p class="p2">220<sup>e</sup> <i>Dépêche</i>.&mdash;26 novemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_291">291</a></td>
</tr>
<tr>
<td>Procès du duc de Norfolk.</td>
<td class="tdr"><a href="#Page_292">292</a></td>
</tr>
<tr>
<td>Irritation de Leicester contre
le duc.</td>
<td class="tdr"><a href="#Page_292">292</a></td>
</tr>
<tr>
<td><p class="p2">221<sup>e</sup> <i>Dépêche</i>.&mdash;30 novemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_294">294</a></td>
</tr>
<tr>
<td>Accusation de lèze-majesté
contre le duc de Norfolk.</td>
<td class="tdr"><a href="#Page_295">295</a>
<span class="pagenum"><a id="Page_474"> 474</a></span></td>
</tr>
<tr>
<td>Péril de l'évêque de Ross.</td>
<td class="tdr"><a href="#Page_295">295</a></td>
</tr>
<tr>
<td>Nouvelles d'Ecosse.</td>
<td class="tdr"><a href="#Page_296">296</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_297">297</a></td>
</tr>
<tr>
<td>Sollicitations pour le duc de
Norfolk et Marie Stuart.</td>
<td class="tdr"><a href="#Page_297">297</a></td>
</tr>
<tr>
<td><p class="p2">222<sup>e</sup> <i>Dépêche</i>.&mdash;5 décembre.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_298">298</a></td>
</tr>
<tr>
<td>Montgommery à Londres.</td>
<td class="tdr"><a href="#Page_298">298</a></td>
</tr>
<tr>
<td>Nouvelles d'Ecosse.</td>
<td class="tdr"><a href="#Page_299">299</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_301">301</a></td>
</tr>
<tr>
<td>Libelle contre Marie Stuart.</td>
<td class="tdr"><a href="#Page_301">301</a></td>
</tr>
<tr>
<td><p class="p2">223<sup>e</sup> <i>Dépêche</i>.&mdash;10 décemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_302">302</a></td>
</tr>
<tr>
<td>Audience.</td>
<td class="tdr"><a href="#Page_302">302</a></td>
</tr>
<tr>
<td>Mission de M<sup>e</sup> Smith en France
pour y conclure le mariage
ou un traité d'alliance.</td>
<td class="tdr"><a href="#Page_305">305</a></td>
</tr>
<tr>
<td><i>Mémoire général</i> concernant la
mission de M<sup>e</sup> Smith et la négociation
sur l'Ecosse.</td>
<td class="tdr"><a href="#Page_306">306</a></td>
</tr>
<tr>
<td><p class="p2">224<sup>e</sup> <i>Dépêche</i>.&mdash;16 décemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_312">312</a></td>
</tr>
<tr>
<td>Nouvelles d'Ecosse.</td>
<td class="tdr"><a href="#Page_313">313</a></td>
</tr>
<tr>
<td>L'ambassadeur d'Espagne renvoyé
d'Angleterre.</td>
<td class="tdr"><a href="#Page_314">314</a></td>
</tr>
<tr>
<td><p class="p2">225<sup>e</sup> <i>Dépêche</i>.&mdash;22 décemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_315">315</a></td>
</tr>
<tr>
<td>Confidences d'Elisabeth.</td>
<td class="tdr"><a href="#Page_315">315</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_317">317</a></td>
</tr>
<tr>
<td>Négociation de Montgommery.</td>
<td class="tdr"><a href="#Page_319">319</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_319">319</a></td>
</tr>
<tr>
<td>Divers mariages à Londres.</td>
<td class="tdr"><a href="#Page_319">319</a></td>
</tr>
<tr>
<td><p class="p2">226<sup>e</sup> <i>Dépêche</i>.&mdash;27 décemb.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_321">321</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_322">322</a></td>
</tr>
<tr>
<td>Utilité d'un traité de commerce
avec l'Angleterre.</td>
<td class="tdr"><a href="#Page_326">326</a></td>
</tr>
<tr>
<td>Sédition à Paris.</td>
<td class="tdr"><a href="#Page_327">327</a></td>
</tr>
<tr>
<th colspan="2"><p class="p2"><span class="large">Année 1572.&mdash;Première Partie.</span></p></th>
</tr>
<tr>
<td>227<sup>e</sup> <i>Dépêche</i>.&mdash;3 janvier.&mdash;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_328">328</a></td>
</tr>
<tr>
<td>Audience.</td>
<td class="tdr"><a href="#Page_328">328</a></td>
</tr>
<tr>
<td>Conférence avec Leicester.</td>
<td class="tdr"><a href="#Page_331">331</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_333">333</a></td>
</tr>
<tr>
<td>Nouvelles d'Ecosse.</td>
<td class="tdr"><a href="#Page_334">334</a></td>
</tr>
<tr>
<td><p class="p2">228<sup>e</sup> <i>Dépêche</i>.&mdash;9 janvier.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_336">336</a></td>
</tr>
<tr>
<td>Combat dans Lislebourg.</td>
<td class="tdr"><a href="#Page_337">337</a></td>
</tr>
<tr>
<td>Nouvelles de Marie Stuart.</td>
<td class="tdr"><a href="#Page_338">338</a></td>
</tr>
<tr>
<td>Affaires d'Espagne.</td>
<td class="tdr"><a href="#Page_338">338</a></td>
</tr>
<tr>
<td><p class="p2">229<sup>e</sup> <i>Dépêche</i>.&mdash;14 janvier.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_339">339</a></td>
</tr>
<tr>
<td>Soulèvement de l'Irlande.</td>
<td class="tdr"><a href="#Page_340">340</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_341">341</a></td>
</tr>
<tr>
<td><p class="p2">230<sup>e</sup> <i>Dépêche</i>.&mdash;18 janvier.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_342">342</a></td>
</tr>
<tr>
<td>Audience.</td>
<td class="tdr"><a href="#Page_343">343</a></td>
</tr>
<tr>
<td>Condamnation du duc de Norfolk.</td>
<td class="tdr"><a href="#Page_346">346</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_346">346</a></td>
</tr>
<tr>
<td>Communication secrète faite à
Elisabeth au nom du duc
d'Anjou.</td>
<td class="tdr"><a href="#Page_346">346</a></td>
</tr>
<tr>
<td><p class="p2">231<sup>e</sup> <i>Dépêche</i>.&mdash;25 janvier.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_330">330</a></td>
</tr>
<tr>
<td>Détails sur la condamnation du
duc de Norfolk.</td>
<td class="tdr"><a href="#Page_330">330</a></td>
</tr>
<tr>
<td>Sa déclaration.</td>
<td class="tdr"><a href="#Page_351">351</a></td>
</tr>
<tr>
<td>Rupture de la négociation avec
l'Espagne.</td>
<td class="tdr"><a href="#Page_352">352</a></td>
</tr>
<tr>
<td>Audience.</td>
<td class="tdr"><a href="#Page_353">353</a></td>
</tr>
<tr>
<td>Rupture de la négociation du
mariage du duc d'Anjou.</td>
<td class="tdr"><a href="#Page_354">354</a></td>
</tr>
<tr>
<td><span class="i2">A LA REINE (<i>lettre secrète</i>)</span></td>
</tr>
<tr>
<td>Proposition du mariage du duc
d'Alençon.</td>
<td class="tdr"><a href="#Page_355">355</a></td>
</tr>
<tr>
<td><p class="p2">232<sup>e</sup> <i>Dépêche</i>.&mdash;31 janvier.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_358">358</a></td>
</tr>
<tr>
<td>Désir d'Elisabeth de continuer
la négociation de l'alliance.</td>
<td class="tdr"><a href="#Page_358">358</a></td>
</tr>
<tr>
<td>Sollicitations pour Norfolk.</td>
<td class="tdr"><a href="#Page_359">359</a></td>
</tr>
<tr>
<td>Pacification de l'Irlande.</td>
<td class="tdr"><a href="#Page_359">359</a></td>
</tr>
<tr>
<td>Départ de l'ambassadeur d'Espagne.</td>
<td class="tdr"><a href="#Page_360">360</a></td>
</tr>
<tr>
<td>Négociation avec le Portugal.</td>
<td class="tdr"><a href="#Page_361">361</a>
<span class="pagenum"><a id="Page_475"> 475</a></span></td>
</tr>
<tr>
<td><p class="p2">233<sup>e</sup> <i>Dépêche</i>.&mdash;5 février.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_362">362</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_362">362</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_364">364</a></td>
</tr>
<tr>
<td><p class="p2">234<sup>e</sup> <i>Dépêche</i>.&mdash;10 février.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_365">365</a></td>
</tr>
<tr>
<td>Audience.</td>
<td class="tdr"><a href="#Page_365">365</a></td>
</tr>
<tr>
<td><span class="i2">A LA REINE (<i>lettre secrète</i>)</span></td>
<td class="tdr"><a href="#Page_369">369</a></td>
</tr>
<tr>
<td>Négociation du mariage.</td>
<td class="tdr"><a href="#Page_370">370</a></td>
</tr>
<tr>
<td><p class="p2">235<sup>e</sup> <i>Dépêche</i>.&mdash;13 février.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_372">372</a></td>
</tr>
<tr>
<td>Discussion du traité d'alliance.</td>
<td class="tdr"><a href="#Page_372">372</a></td>
</tr>
<tr>
<td><p class="p2">236<sup>e</sup> <i>Dépêche</i>.&mdash;19 février.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_377">377</a></td>
</tr>
<tr>
<td>Négociation de l'alliance.</td>
<td class="tdr"><a href="#Page_377">377</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_378">378</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_380">380</a></td>
</tr>
<tr>
<td>Justification de l'ambassadeur.</td>
<td class="tdr"><a href="#Page_381">381</a></td>
</tr>
<tr>
<td><p class="p2">237<sup>e</sup> <i>Dépêche</i>.&mdash;24 février.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_382">382</a></td>
</tr>
<tr>
<td>Audience.</td>
<td class="tdr"><a href="#Page_383">383</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_386">386</a></td>
</tr>
<tr>
<td><p class="p2">238<sup>e</sup> <i>Dépêche</i>.&mdash;29 février.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_387">387</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_387">387</a></td>
</tr>
<tr>
<td>Remontrances de Fiesque.</td>
<td class="tdr"><a href="#Page_388">388</a></td>
</tr>
<tr>
<td>Nouvelles de Marie Stuart.</td>
<td class="tdr"><a href="#Page_391">391</a></td>
</tr>
<tr>
<td><p class="p2">239<sup>e</sup> <i>Dépêche</i>.&mdash;8 mars.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_392">392</a></td>
</tr>
<tr>
<td>Arrivée de M<sup>r</sup> Du Croc.</td>
<td class="tdr"><a href="#Page_392">392</a></td>
</tr>
<tr>
<td>Audience.</td>
<td class="tdr"><a href="#Page_392">392</a></td>
</tr>
<tr>
<td>Lettre de Marie Stuart au duc
d'Albe.</td>
<td class="tdr"><a href="#Page_393">393</a></td>
</tr>
<tr>
<td><span class="i2">A LA REINE (<i>lettre secrète</i>)</span></td>
<td class="tdr"><a href="#Page_395">395</a></td>
</tr>
<tr>
<td>Négociation du mariage.</td>
<td class="tdr"><a href="#Page_395">395</a></td>
</tr>
<tr>
<td><p class="p2">240<sup>e</sup> <i>Dépêche</i>.&mdash;13 mars.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_397">397</a></td>
</tr>
<tr>
<td>Irritation d'Elisabeth contre
Marie Stuart.</td>
<td class="tdr"><a href="#Page_397">397</a></td>
</tr>
<tr>
<td>Négociation de M<sup>r</sup> du Croc.</td>
<td class="tdr"><a href="#Page_397">397</a></td>
</tr>
<tr>
<td>Défaite des Irlandais.</td>
<td class="tdr"><a href="#Page_399">399</a></td>
</tr>
<tr>
<td><p class="p2">241<sup>e</sup> <i>Dépêche</i>.&mdash;18 mars.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_400">400</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_400">400</a></td>
</tr>
<tr>
<td>Négociation de M<sup>r</sup> Du Croc.</td>
<td class="tdr"><a href="#Page_400">400</a></td>
</tr>
<tr>
<td>Retour de Quillegrey.</td>
<td class="tdr"><a href="#Page_404">404</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_404">404</a></td>
</tr>
<tr>
<td>Saisie des papiers de lord Seton.</td>
<td class="tdr"><a href="#Page_405">405</a></td>
</tr>
<tr>
<td>(<i>Lettre secrète.</i>) Négociation du
mariage.</td>
<td class="tdr"><a href="#Page_406">406</a></td>
</tr>
<tr>
<td><i>Mémoire général</i>. Affaires d'Ecosse.</td>
<td class="tdr"><a href="#Page_408">408</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_409">409</a></td>
</tr>
<tr>
<td><p class="p2">242<sup>e</sup> <i>Dépêche</i>.&mdash;25 mars.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_410">410</a></td>
</tr>
<tr>
<td>Maladie d'Elisabeth.</td>
<td class="tdr"><a href="#Page_411">411</a></td>
</tr>
<tr>
<td><p class="p2">243<sup>e</sup> <i>Dépêche</i>.&mdash;30 mars.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_412">412</a></td>
</tr>
<tr>
<td>Maladie d'Elisabeth.</td>
<td class="tdr"><a href="#Page_412">412</a></td>
</tr>
<tr>
<td>Négociation de l'alliance.</td>
<td class="tdr"><a href="#Page_413">413</a></td>
</tr>
<tr>
<td>Projet du duc d'Albe sur l'Ecosse.</td>
<td class="tdr"><a href="#Page_414">414</a></td>
</tr>
<tr>
<td><p class="p2">244<sup>e</sup> <i>Dépêche</i>.&mdash;3 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_416">416</a></td>
</tr>
<tr>
<td>Négociation de l'alliance.</td>
<td class="tdr"><a href="#Page_416">416</a></td>
</tr>
<tr>
<td>Armemens à Londres.</td>
<td class="tdr"><a href="#Page_420">420</a></td>
</tr>
<tr>
<td><p class="p2">245<sup>e</sup> <i>Dépêche</i>.&mdash;7 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_421">421</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_421">421</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_423">423</a></td>
</tr>
<tr>
<td><p class="p2">246<sup>e</sup> <i>Dépêche</i>.&mdash;14 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_424">424</a></td>
</tr>
<tr>
<td>Convocation du parlement.</td>
<td class="tdr"><a href="#Page_425">425</a></td>
</tr>
<tr>
<td>Prises faites par la flotte du
prince d'Orange.</td>
<td class="tdr"><a href="#Page_427">427</a></td>
</tr>
<tr>
<td><p class="p2">247<sup>e</sup> <i>Dépêche</i>.&mdash;21 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_428">428</a></td>
</tr>
<tr>
<td>Audience en conseil.</td>
<td class="tdr"><a href="#Page_428">428</a></td>
</tr>
<tr>
<td>Rupture et reprise de la négociation
de M<sup>r</sup> Du Croc.</td>
<td class="tdr"><a href="#Page_431">431</a></td>
</tr>
<tr>
<td><p class="p2">248<sup>e</sup> <i>Dépêche</i>.&mdash;27 avril.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_434">434</a></td>
</tr>
<tr>
<td>Succès de la négociation de M<sup>r</sup>
Du Croc.</td>
<td class="tdr"><a href="#Page_434">434</a></td>
</tr>
<tr>
<td>Ordre de la Jarretière donné
à M<sup>r</sup> de Montmorenci.</td>
<td class="tdr"><a href="#Page_436">436</a></td>
</tr>
<tr>
<td><span class="i2">A LA REINE.</span> (<i>lettre secrète</i>).</td>
<td class="tdr"><a href="#Page_438">438</a></td>
</tr>
<tr>
<td>Négociation du mariage.</td>
<td class="tdr"><a href="#Page_438">438</a></td>
</tr>
<tr>
<td><p class="p2">249<sup>e</sup> <i>Dépêche</i>.&mdash;4 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_440">440</a></td>
</tr>
<tr>
<td>M<sup>r</sup> Du Croc en Ecosse.</td>
<td class="tdr"><a href="#Page_440">440</a>
<span class="pagenum"><a id="Page_476"> 476</a></span></td>
</tr>
<tr>
<td>Rupture de la négociation des Pays-Bas.</td>
<td class="tdr"><a href="#Page_441">441</a></td>
</tr>
<tr>
<td>Affaires d'Ecosse.</td>
<td class="tdr"><a href="#Page_442">442</a></td>
</tr>
<tr>
<td>Conclusion du traité d'alliance.</td>
<td class="tdr"><a href="#Page_444">444</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_445">445</a></td>
</tr>
<tr>
<td>Réjouissances à Londres.</td>
<td class="tdr"><a href="#Page_445">445</a></td>
</tr>
<tr>
<td><p class="p2">250<sup>e</sup> <i>Dépêche</i>.&mdash;13 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_447">447</a></td>
</tr>
<tr>
<td>Audience.</td>
<td class="tdr"><a href="#Page_448">448</a></td>
</tr>
<tr>
<td><span class="i2">A LA REINE (<i>lettre secrète</i>)</span></td>
<td class="tdr"><a href="#Page_448">448</a></td>
</tr>
<tr>
<td>Négociation du mariage.</td>
<td class="tdr"><a href="#Page_448">448</a></td>
</tr>
<tr>
<td>Mémoire. Détails de l'audience.</td>
<td class="tdr"><a href="#Page_450">450</a></td>
</tr>
<tr>
<td><p class="p2">251<sup>e</sup> <i>Dépêche</i>.&mdash;19 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_456">456</a></td>
</tr>
<tr>
<td>Ouverture du parlement.</td>
<td class="tdr"><a href="#Page_456">456</a></td>
</tr>
<tr>
<td>Nouvelles d'Ecosse.</td>
<td class="tdr"><a href="#Page_457">457</a></td>
</tr>
<tr>
<td>Négociation des Pays-Bas.</td>
<td class="tdr"><a href="#Page_457">457</a></td>
</tr>
<tr>
<td><p class="p2">252<sup>e</sup> <i>Dépêche</i>.&mdash;24 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_459">459</a></td>
</tr>
<tr>
<td>Danger de Marie Stuart.</td>
<td class="tdr"><a href="#Page_460">460</a></td>
</tr>
<tr>
<td>Nouvelles d'Ecosse.</td>
<td class="tdr"><a href="#Page_460">460</a></td>
</tr>
<tr>
<td>A LA REINE (<i>lettre secrète</i>).</td>
<td class="tdr"><a href="#Page_461">461</a></td>
</tr>
<tr>
<td>Négociation du mariage.</td>
<td class="tdr"><a href="#Page_461">461</a></td>
</tr>
<tr>
<td><p class="p2">253<sup>e</sup> <i>Dépêche</i>.&mdash;28 mai.&mdash;</p></td>
<td>&nbsp;</td>
</tr>
<tr>
<td><span class="i2">AU ROI.</span></td>
<td class="tdr"><a href="#Page_463">463</a></td>
</tr>
<tr>
<td>Soupçon de peste.</td>
<td class="tdr"><a href="#Page_463">463</a></td>
</tr>
<tr>
<td>Communication par lettre.</td>
<td class="tdr"><a href="#Page_463">463</a></td>
</tr>
<tr>
<td>Danger de Marie Stuart.</td>
<td class="tdr"><a href="#Page_465">465</a></td>
</tr>
<tr>
<td>Conférence avec le comte de
Lincoln.</td>
<td class="tdr"><a href="#Page_466">466</a></td>
</tr>
<tr>
<td><span class="i2">A LA REINE.</span></td>
<td class="tdr"><a href="#Page_468">468</a></td>
</tr>
<tr>
<td>Bonnes dispositions du comte de Lincoln.</td>
<td class="tdr"><a href="#Page_468">468</a></td>
</tr>
</table>

<hr class="c5" />
<p class="p2 center small">FIN DE LA TABLE DU QUATRIÈME VOLUME.</p>








<pre>





End of the Project Gutenberg EBook of Correspondance Diplomatique de
Bertrand de Salignac de La Mothe Fénélon, Tome Quatrième, by Bertrand de Salignac de La Mothe Fénélon

*** END OF THIS PROJECT GUTENBERG EBOOK CORRESPONCENCE, BERNARD DE SALIGNAC, TOME 4 ***

***** This file should be named 40695-h.htm or 40695-h.zip *****
This and all associated files of various formats will be found in:
        http://www.gutenberg.org/4/0/6/9/40695/

Produced by Robert Connal, Hélène de Mink, and the Online
Distributed Proofreading Team at http://www.pgdp.net (This
file was produced from images generously made available
by the Bibliothèque nationale de France (BnF/Gallica) at
http://gallica.bnf.fr)


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License available with this file or online at
  www.gutenberg.org/license.


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation information page at www.gutenberg.org


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at 809
North 1500 West, Salt Lake City, UT 84116, (801) 596-1887.  Email
contact links and up to date contact information can be found at the
Foundation's web site and official page at www.gutenberg.org/contact

For additional contact information:
     Dr. Gregory B. Newby
     Chief Executive and Director
     gbnewby@pglaf.org

Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit:  www.gutenberg.org/donate


Section 5.  General Information About Project Gutenberg-tm electronic
works.

Professor Michael S. Hart was the originator of the Project Gutenberg-tm
concept of a library of electronic works that could be freely shared
with anyone.  For forty years, he produced and distributed Project
Gutenberg-tm eBooks with only a loose network of volunteer support.

Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.

Most people start at our Web site which has the main PG search facility:

     www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
